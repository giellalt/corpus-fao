<document xml:lang="fao" id="no_id"><header><title/><genre code="admin"/><author><unknown/></author><wordcount>8039</wordcount><conversion_status type="standard"/><availability><license type="standard"/></availability><multilingual><language xml:lang="dan"/></multilingual><origFileName>virkisætlan-fyri-ein-almennan-brekað-politikk.pdf</origFileName><metadata><uncomplete/></metadata><version>XSLtemplate $Revision: 187360 $; file-specific xsl  Revision; common.xsl  $Revision: 154948 $; </version></header><body><p>Uppskot til virkisætlan fyri ein brekað-politikk í Føroyum</p>
<p>og Frágreiðing um virksemið í Ári teirra brekaðu</p>
<p>Frá stýrisbólkinum fyri Ár teirra brekaðu 2003. Almannakunngjørt 3. desember 2004</p>
<p><em type="bold">Innihaldsyvirlit </em></p>
<p>Uppskot til virkisætlan frá Stýrisbólkinum fyri Ár teirra brekaðu 2003..............................................3 Formæli ............................................................................................................................................3 Atkoma.............................................................................................................................................6 Tilmæli um atkomu:.....................................................................................................................7 Sektor-ábyrgd...................................................................................................................................8 Tilmæli um sektor-ábyrgd: ..........................................................................................................9 Bústaðarmøguleikar .......................................................................................................................10 Tilmæli um bústaðarmøguleikar:...............................................................................................11 Útbúgving ......................................................................................................................................12 Tilmæli um útbúgving: ..............................................................................................................13 Arbeiðsmarknaðurin.......................................................................................................................14 Tilmæli um arbeiðsmarknaðin: ..................................................................................................15 Viðgerð...........................................................................................................................................16 Tilmæli um viðgerð:...................................................................................................................17 Tilmæli um raðfesting....................................................................................................................18 Eftirmæli ........................................................................................................................................18 Frágreiðing frá stýrisbólkinum um Ár teirra brekaðu 2003...............................................................19 Inngangur .......................................................................................................................................19 Summarstevnur í 2003 ...................................................................................................................23 Annað virksemi ..............................................................................................................................24 Evnisdagur fyri fakfólk, sum hava við børn, ið bera brek, at gera. 23. oktober 2003 ...................26 Spurnarkanning um atkomu hjá rørslutarnaðum í kommununum .................................................28 Evnisdagur um rættindi hjá brekaðum og fyrimyndarreglurnar hjá ST fyri fólk, ið bera brek .....32 Tiltøk, sum fingu stuðul frá landsstýrismanninum í almannamálum eftir tilmæli frá stýrisbólkinum..........................................</p>
<p><em type="bold">Uppskot til virkisætlan frá Stýrisbólkinum fyri Ár teirra brekaðu 2003 </em></p>
<p xml:lang="dan"><em type="bold">Formæli </em></p>
<p>Sambært metingum hjá Heimsheilsustovninum WHO bera umleið 10% av íbúgvunum í einum landi</p>
<p>størri ella minni brek. Hetta er ein stórur minniluti, sum hevur ein fjølbroyttan og víðfevndan tørv á</p>
<p>tilboðum. Samfelagið hevur skyldu til at ganga hesum tørvi á møti og til at lúka tey krøv, sum tað</p>
<p>setur at hava eitt vælferðarsamfelag, ið er fyri øll.</p>
<p>Fólk, ið bera brek, eiga so langt sum gjørligt at verða integrerað í samfelagið. Fyri at fremja hetta, er</p>
<p>neyðugt at gera eitt arbeiði, sum er væl samskipað tvørtur um teir ymisku sektorarnar í</p>
<p>samfelagnum. Fyri at fáa sum mest burturúr, er ráðiligt, at myndugleikarnir arbeiða eftir eini ætlan,</p>
<p>sum røkkur fram í tíðina, heldur enn at finna løtuloysnir, at sløkkja eldar. Tað, sum í stóran mun enn</p>
<p>eyðkennir tað almenna virksemið í Føroyum innan brekað-økið, er, at loysnirnar kunnu tykjast</p>
<p>nakað stuttfreistaðar. Tann stóra heildin verður ikki havd í huga. Hetta er aloftast av neyð, tí tað ber</p>
<p>sjálvdan til at bíða við at loysa teir mangan sera álvarsligu trupulleikarnar, sum alla tíðina stinga seg</p>
<p>upp á hesum økinum.</p>
<p>Vit hava í stóran mun tikið støði í fyrimyndarreglunum hjá ST um at veita fólki við breki javnlíkar</p>
<p>møguleikar. Hesar fyrimyndarreglur eru ein altjóða góðkend stevnuskrá, sum eigur at vera politiskt</p>
<p>og moralskt bindandi í teimum londum, sum hava góðtikið hesar reglur. Og tær eru samstundis eitt</p>
<p>sera ítøkiligt og gagnligt amboð at nýta í arbeiðinum at bøta um viðurskifti teirra brekaðu.</p>
<p>Eftir okkara tykki eru trý grundleggjandi hugtøk neyðug at arbeiða við, tá ið talan er um brekað</p>
<p>politikk. Hesi eru:</p>
<p type="listitem">• <em type="bold">Betri tilvitska </em>– neyðugt er at upplýsa um viðurskifti, sum viðvíkja brekaðum, so at fólk </p>
<p>verða tilvitað. 1. regla í fyrimyndarreglunum hjá ST hevur heitið Betri tilvitska og ljóðar</p>
<p>soleiðis: <em type="italic">Tjóðir hvør sær eiga at bera so í bandi, at betri kunnleiki verður í landinum um brekað fólk, rættindi og tørv teirra, íkast teirra og menningarmøguleikar teirra</em> (…) </p>
<p><em type="italic">Tjóðirnar hvør sær eiga at fara undir og stuðla upplýsingarherferðum viðvíkjandi brekaðum </em></p>
<p><em type="italic">fólki og politikki teirra brekaðu, sum ber fram tann boðskap, at brekað fólk eru borgarar við </em></p>
<p><em type="italic">somu rættindum og skyldum, sum aðrir borgarar, og sostatt hava rætt til tiltøk, sum beina </em></p>
<p><em type="italic">burtur allar forðingar, sum tarna teimum í at vera uppi í øllum.</em> </p>
<p type="listitem">• <em type="bold">Langtíðarráðlegging </em>– neyðugt er, at spurningar, sum viðvíkja brekaðum, verða tiknir við í </p>
<p>eitt arbeiði frá byrjan. Tað ber til at finna loysnir, sum gera alt samfelagið rúmligari, og ofta</p>
<p>skal ikki so nógv til. At koma aftur umaftur við einari loysn ger ofta arbeiðið óneyðuga</p>
<p>kostnaðarmikið.</p>
<p type="listitem">• <em type="bold">Fígging</em> – tað er ikki ókeypis at tryggja øllum borgarum somu rættindi í einum </p>
<p>vælferðarsamfelagi. Hinvegin lønar tað seg, eisini frá einum samfelagsligum sjónarmiði, at</p>
<p>gera tær røttu íløgurnar, so at fólk, ið bera brek, fáa betri umstøður. Hvørjar treytir eitt</p>
<p>samfelag býður sínum førleikatarnaðu borgarum, er, tá ið samanum kemur, ein spurningur</p>
<p>um politiska raðfesting og politiskan vilja.</p>
<p>Ein virkisætlan er ein sera fín javnvág millum ov nógv og háfloygd orð øðrumegin, og ítøkilig úrslit</p>
<p>hinumegin. Hendan vandan eru vit vitandi um, men vit halda tað vera neyðugt við eini virkisætlan</p>
<p>fyri politikkin á brekað-økinum.</p>
<p>Gjógvin millum tørv og veruleika er enn ov djúp fyri nógv fólk, ið bera brek. Vit eiga at menna</p>
<p>meginregluna um, at allir myndugleikar skulu taka brekað-politikkin við í alt teirra arbeiði. Og um</p>
<p>tað besta skal spyrjast burturúr, er tað hent at hava ein yvirskipaðan leist at arbeiða eftir.</p>
<p>Í hesum uppskoti til virkisætlan hava vit valt at seta fokus á 6 ymisk øki: atkomu, sektor-ábyrgd,</p>
<p>bústaðarmøguleikar, útbúgving, arbeiðsmarknað og viðgerð. Vit vita, at hetta langt frá er nokk.</p>
<p>Hinvegin er neyðugt at byrja onkustaðni. Tí tað er mangur leikur í longum talvi.</p>
<p>Vónandi røkka vit við hesum uppskoti til virkisætlan longur áleiðis fram ímóti <em type="bold">tí atkomuliga </em></p>
<p><em type="bold">samfelagnum</em> – einum samfelag, sum gevur sínum borgarum við avmarkaðum førleika møguleika </p>
<p>at fáa eina góða tilveru og at luttaka í samfelagsvirkseminum á jøvnum føti við aðrar borgarar.</p>
<p>Vón okkara er, at hetta uppskot til virkisætlan verður ein liður í arbeiðinum at tryggja fólki, ið bera</p>
<p>brek, atkomu og jøvn rættindi í tí føroyska samfelagnum.</p>
<p>Vegna stýrisbólkin fyri Ár teirra brekaðu 2003</p>
<p>Doris Hansen, fyri Mentamálaráðið. Forkvinna í stýrisbólkinum</p>
<p>Malan Johansen fyri Vinnuhúsið</p>
<p>Ingeborg Vinther fyri Føroya arbeiðarafelag</p>
<p>Suni Dalsgaard fyri Landsverkfrøðingin</p>
<p>Marjun Sigurðsdóttir fyri MBF</p>
<p>Steinbjørn Jacobsen fyri Ráðið fyri brekað 2002</p>
<p>Kristianna Winther Poulsen fyri Almanna- og heilsumálaráðið</p>
<p xml:lang="dan"><em type="bold">Atkoma </em></p>
<p><em type="bold">5. regla í fyrimyndarreglunum: </em></p>
<p><em type="bold">Tjóðirnar hvør sær eiga at viðurkenna tann almenna týdning, atkoma hevur í arbeiðinum </em></p>
<p><em type="bold">fyri, at øll skulu hava somu møguleikar á øllum økjum í samfelagnum. Fyri fólk, sum hava </em></p>
<p><em type="bold">brek av øllum slag, eiga tjóðirnar hvør sær a) at seta í verk ætlanir, sum gera umhvørvið </em></p>
<p><em type="bold">atkomuligar; og b) at skapa fortreytir fyri, at øll kunnu koma til upplýsing og samskifti. </em></p>
<p>Atkoma er ein avgerandi treyt fyri, at fólk við avmarkaðum førleika kunnu taka lut í øllum pørtum</p>
<p>av teirri menniskjansligu tilveruni. Hugsað verður her um atkomu í orðsins víðastu merking.</p>
<p>Tað, ið verður bygt í dag, er í størstan mun atkomuligt fyri rørslutarnað. Men stórur partur av eldri</p>
<p>bygningum er afturlatið økið fyri hesi fólk. Tað almenna skal eisini her ganga á odda. Tað eigur at</p>
<p>vera álagt, at allir bygningar, sum hýsa almennum virksemi, skulu skipa soleiðis fyri, at øll fáa</p>
<p>atgongd.</p>
<p>Seinastu árini hava vit sæð, at lyftur og rampur eru settar upp í ymsum bygningum at betra um</p>
<p>atkomumøguleikarnar. Hetta eigur at verða gjørt í nógv størri mun enn nú. Ein orsøk, ið altíð verður</p>
<p>havd á lofti, er, at eingin fígging er tøk til hetta arbeiðið. Hendan fígging eigur at verða sett á</p>
<p>fíggjarlógina og oyramerkjast: Atkoma. So skal bera til at søkja um at fáa pening til at betra um</p>
<p>atkomuna.</p>
<p>Tá farið verður undir at byggja, skal byggjast soleiðis, at øll hava atkomu til bygningar, ið hýsa</p>
<p>virksemi, sum er alment. Lóggevast skal fyri hesum.</p>
<p>Lóggevast skal fyri, at samferðslukervið verður gjørt atkomuligt fyri øll. Tað skal bera til fyri øll,</p>
<p>eisini fyri fólk við rørslutarni, at ferðast kring allar Føroyar, bæði á landi, á sjógvi og í luftini.</p>
<p>Heimasíður skulu vera atkomuligar. Tað skal vera gjørligt at fáa fram størri stavir. Eisini eigur tað</p>
<p>at vera gjørligt at fáa tekstin lisnan hart. Tá tað føroyska teldumálið, sum Blindastovnurin og</p>
<p>Fróðskaparsetrið arbeiða við, verður liðugt, eigur hendan funktiónin at vera á øllum almennum</p>
<p>heimasíðum.</p>
<p>Lesiveik skulu hava atgongd til almennar upplýsingar. Hetta verður gjørt við at seta saman tilfar við</p>
<p>almennum upplýsingum á ein lætt skilligan hátt. Eisini eigur at vera havt í huga, at ein skipan við</p>
<p>teknmyndum kann verða nýtt.</p>
<p>Blindskrift eigur at verða nýtt, fyri at geva blindum og sjónveikum betri atgongd til almennar</p>
<p>upplýsingar.</p>
<p>Teknmálstulking eigur at vera ein natúrligur partur av øllum almennum tiltøkum, so deyv og</p>
<p>tunghoyrd fáa gleði av hesum. Eisini eigur teleslynga at vera á støðum, har fyrilestrar, fundir,</p>
<p>sjónleikir, gudstænastur osfr. verða hildin.</p>
<p><em type="bold">Tilmæli um atkomu: </em></p>
<p type="listitem">• <em type="bold">Politisku myndugleikarnir eiga at syrgja fyri, at atkoma verður betrað.  </em></p>
<p type="listitem">• <em type="bold">Ein byggilóg, sum hevur fyrilit fyri tí fjølbroytta tørvinum hjá fólki, ið bera brek, eigur </em></p>
<p><em type="bold">at verða gjørd.  </em></p>
<p type="listitem">• <em type="bold">Atkoma til bygningar, ið hýsa almennum virksemi, atkoma til samferðslukervið, og </em></p>
<p><em type="bold">atkoma til lendið verða tryggjaðar við lóg.  </em></p>
<p type="listitem">• <em type="bold">Atkoman til annað virksemi verður tryggjað við hóskandi loysnum, so sum </em></p>
<p><em type="bold">teleslyngum, teknmálstulking, teksting, lætt skilligum teksti og teknmyndum. </em></p>
<p type="listitem">• <em type="bold">Atkoma til heimasíður og annan KT-útbúnað verður tryggjað við at syrgja fyri </em></p>
<p><em type="bold">hóskandi KT-loysnum, so at øll fáa so góðan lut sum til ber í framgongdini á KT</em></p>
<p><em type="bold">økinum. </em></p>
<p><em type="bold">Sektor-ábyrgd </em></p>
<p><em type="bold">Í innganginum til fyrimyndarreglurnar: </em></p>
<p><em type="bold">Grundreglurnar um somu rættindi bera í sær, at tørvurin hjá hvørjum einstaklingi er líka </em></p>
<p><em type="bold">týdningarmikil, at hesin tørvur má leggjast sum grund undir allari ráðlegging í samfelagnum, </em></p>
<p><em type="bold">og at alt tilfeingi má verða brúkt, soleiðis, at tað tryggjar, at øll hava somu møguleikar til at </em></p>
<p><em type="bold">vera uppi í øllum. </em></p>
<p>Sektor-ábyrgd merkir, at ábyrgdin av at veita fólki við breki ymsar samfelagstænastur, er býtt</p>
<p>sundur á teir ymsu sektorarnar í samfelagnum. Tað vil siga, at tann myndugleiki ella stovnur, sum</p>
<p>hevur ábyrgd av at veita borgarum tænastur, hevur ábyrgd av at tryggja, at hesar tænastur eisini</p>
<p>verða atkomuligar fyri fólk, ið bera brek. Hendan ábyrgd fevnir eisini um fígging av hesum</p>
<p>tænastum.</p>
<p>Í øðrum londum verður í dag kjakast um, hvørt sektor-ábyrgdin er ein gongd leið ella ikki. Vandi er</p>
<p>fyri, at teir ymisku stovnarnir skúgva fólk við breki frá sær við sektor-ábyrgdini sum umbering, og</p>
<p>at fólk detta niður ímillum tey ymisku økini.</p>
<p>Hesin trupulleikin er eisini kendur í Føroyum. Í einum áliti, sum ein arbeiðsbólkur við umboðum</p>
<p>fyri Mentamálaráðið, fyri táverandi Familju- og heilsumálaráðið og Almannamálaráðið umframt</p>
<p>fyri MBF handaði sínum aðalstjórum í 2003, varð gjørt vart við grásonu-trupulleikan: at aðalráð</p>
<p>vísa fólki frá sær til onnur, tí tey meta, at trupulleikin ikki hoyrir heima hjá teimum, men at okkurt</p>
<p>annað aðalráð eigur at loysa trupulleikan. Hetta er ein av vansunum við sektor-ábyrgd, sum eigur at</p>
<p>verða tikin í størsta álvara.</p>
<p>Reglan um sektor-ábyrgd skal ikki standa einsamøll í tí almenna brekað-politikkinum. Hon skal</p>
<p>styðja uppundir og betra aðrar fyriskipanir, sum finnast í dag. Men týdningarmikið er, at øll</p>
<p>stjórnarráðini eru tilvitað um sektor-ábyrgdina.</p>
<p>Tilmælini í grásonuálitinum skulu takast við í arbeiðið fyri at fremja sektor-ábyrgd í Føroyum.</p>
<p><em type="bold">Tilmæli um sektor-ábyrgd: </em></p>
<p type="listitem">• <em type="bold">Politisku myndugleikarnir eiga at syrgja fyri, at sektor-ábyrgd verður framd í </em></p>
<p><em type="bold">Føroyum.  </em></p>
<p type="listitem">• <em type="bold">Hetta kann gerast við at lógaráseta um hesa ábyrgd, ella við at seta pening av á </em></p>
<p><em type="bold">fíggjarlógini, sum er oyramerktur til at tryggja sektor-ábyrgd.  </em></p>
<p type="listitem">• <em type="bold">Harumframt eiga myndugleikarnir at arbeiða fyri at avmarka grásonu</em></p>
<p><em type="bold">trupulleikarnar í mest møguligan mun, við at ráðharrabólkurin, sum varð stovnaður í </em></p>
<p><em type="bold">2004, tekur mál upp og loysir tey, so eingin dettur niður ímillum skipanirnar. </em></p>
<p><em type="bold">Bústaðarmøguleikar </em></p>
<p>Sámilig bústaðarviðurskifti hoyra til tann mest grundleggjandi tørvin hjá menniskjanum. Atgongd</p>
<p>til ein hóskandi bústað er ein fortreyt fyri eini góðari tilveru. Fólk við avmarkaðum førleika skulu,</p>
<p>eins og onnur, kunna velja bústað í samsvari við egnan tørv og egin ynski.</p>
<p>Tað er týdningarmikið, at tað almenna hjálpir einstaklingunum at útvega sær bústað, um tey ikki</p>
<p>sjálvi eru før fyri at gera hetta. Fólk, ið bera brek, hava so at siga ongan møguleika at seta búgv í</p>
<p>Føroyum í dag. Orsøkirnar til hetta eru bæði praktiskar og fíggjarligar. Vit vita, at tørvurin á</p>
<p>bústøðum til fólk, ið bera brek, er sera stórur. Vit vita eisini, at hann er sera fjølbroyttur. Fyri summi</p>
<p>er besta loysnin at búgva á sambýli við starvsfólkum, sum eru til hjálpar í gerandisdegnum.</p>
<p>Hinvegin eru tað onnur, sum eru sjálvbjargin, men sum orsakað av likamligum breki hava tørv á</p>
<p>einum bústaði, har ongar forðingar eru fyri atkomu.</p>
<p>Fólk við avmarkaðum førleika skulu havast í huga í arbeiðinum at gera føroyska bústaðarmarknaðin</p>
<p>fjølbroyttari.</p>
<p><em type="bold">Fígging </em></p>
<p>Tað almenna eigur at veita fólki, ið bera brek, hóskandi fíggingarmøguleikar, so tey kunnu fáa ein</p>
<p>bústað. Um fólk fáa fyritíðar-pensjón orsakað av breki, hava tey ongan møguleika at seta búgv. Tey</p>
<p>skulu hava atgongd til bústaðarfígging við lagaligum treytum.</p>
<p><em type="bold">Stovnsøkið hjá Serforsorgini  </em></p>
<p>Serforsorgin skal framhaldandi reka bústaðir hjá fólkum við teimum mest víðfevndu brekunum.</p>
<p>Fyri at nøkta bústaðartørvin innan stovnsøkið hjá Serforsorgini, er neyðugt at gera eina</p>
<p>langtíðarætlan fyri, hvussu hesir bústaðir verða bygdir. Vit hava tey seinastu 20 til 25 árini sæð, at</p>
<p>loysnin við sambýlum verður alt meira brúkt. Tíverri tykist framferðarhátturin á hesum øki at vera</p>
<p>merktur av tilvild, ella eldsløkking: eini hóskandi sethús eru til sølu, peningur er tøkur á</p>
<p>fíggjarlógini, og tað eru fólk í hópatali, sum eru til reiðar at flyta inn. So verður eitt sambýli sett á</p>
<p>stovn. Tað ber til at hækka góðskuna og lækka almennu útreiðslurnar, um virksemið á hesum</p>
<p>økinum verður betur skipað.</p>
<p>Almanna- og heilsumálaráðið eigur saman við Serforsorgini, MBF og kommunufeløgunum at gera</p>
<p>eina langtíðarætlan fyri, hvussu bústaðarøkið hjá Serforsorgin skal skipast.</p>
<p><em type="bold">Aðrir bústaðir </em></p>
<p>Tað eru nógv fólk, sum bera brek, men sum ikki hoyra undir Serforsorgina. Hesi fólk kunnu,</p>
<p>orsakað av brekinum, vera fyritíðarpensjónistar, ella arbeiða niðursetta tíð, og tískil hava avmarkaða</p>
<p>inntøku. Fyri at hesi fólkini skulu hava nakran møguleika at fáa ein bústað, er neyðugt við eini</p>
<p>skipan, ið veitir lagaligar fíggingarmøguleikar til fólk, ið bera brek.</p>
<p>Atkoman er og verður ein grundleggjandi treyt fyri, at fólk við rørslutarni kunnu fáa bústað. Í</p>
<p>hesum sambandi eru tað ávís krøv til, hvussu byggjast skal.</p>
<p type="listitem">• Tað almenna eigur at skipa fyri serligari húsabygging, har fólk, ið bera brek, hava ávísan</p>
<p>framíhjárætt til ein ávísan part av bústøðunum. Eitt ávíst tal av íbúðum, til dømis 20 %, kann</p>
<p>verða oyramerkt til fólk við breki. Tað er tó týdningarmikið, at hendan skipanin ikki endar</p>
<p>við <span type="quote">”getto-gerð”</span>, at ein hópur av fólki, hvørs einasti felagsnevnari er, at tey bera brek, fær</p>
<p>ávíst bústað í sama, avmarkaða øki.</p>
<p><em type="bold">Tilmæli um bústaðarmøguleikar: </em></p>
<p type="listitem">• <em type="bold">Bústaðarmarknaðurin skal gerast fjølbroyttari, so at eisini fólk við serligum tørvi </em></p>
<p><em type="bold">vegna brek fáa møguleika at velja bústað.  </em></p>
<p type="listitem">• <em type="bold">Ein almennur bústaðarpolitikkur eigur at verða orðaður, sum hevur fyrilit fyri øllum </em></p>
<p><em type="bold">landsins borgarum </em></p>
<p type="listitem">• <em type="bold">Fíggingarmøguleikarnir verða lagaligari enn í dag.  </em></p>
<p type="listitem">• <em type="bold">Útboðið verður fjølbroyttari, við atkomuligum bústøðum. </em></p>
<p xml:lang="dan"><em type="bold">Útbúgving </em></p>
<p><em type="bold">6. regla í fyrimyndarreglunum: </em></p>
<p><em type="bold">Tjóðirnar hvør sær eiga at viðurkenna regluna um somu undirvísingartilboð og innliman </em></p>
<p><em type="bold">(innklusión) í barnaskúla,ungdómsundirvísing og hægri útbúgving við somu møguleikum fyri </em></p>
<p><em type="bold">børn, ung og vaksin, sum eru brekað. Tær eiga at tryggja, at útbúgving teirra brekaðu er ein </em></p>
<p><em type="bold">innlimaður partur í útbúgvingarskipanini. </em></p>
<p>Av tí serliga samskiftistørvi, ið deyv og deyvblind fólk hava, er tað betur hóskandi, at teirra</p>
<p>útbúgving verður í serligum skúlum, sum eru ætlaðir til tess, ella í serflokkum ella - eindum í</p>
<p>vanliga skúlaverkinum.</p>
<p>Tey seinastu 30 árini hevur verið tosað um <span type="quote">“skúlan fyri øll”</span>. Hetta hugtak byggir á ta hugsjón, at øll</p>
<p>menniskju hava sama virði, tað sama um tey bera brek ella aðrar ójavnar. Við fólkaskúlalógini frá</p>
<p>1979 fingu øll børn rætt til at ganga í skúla í nærumhvørvinum, um foreldrini høvdu ynski um tað.</p>
<p>Saman við broyttum hugburði hevur hetta havt við sær, at flestu næmingar í dag, eisini teir, ið bera</p>
<p>brek, eru í vanliga fólkaskúlanum, meðan næmingatalið í skúlanum í Sernámsdeplinum er</p>
<p>minkandi.</p>
<p>1. Í 2000 var ein arbeiðsbólkur settur at kanna serundirvísingarskipanina og koma við tilmæli</p>
<p>um broytingar. Arbeiðsbólkurin lat álitið <span type="quote">“Tilmæli um sernámsfrøði”</span> úr hondum í juni</p>
<p>2001. Í tilmælinum var mælt til at gera grundleggjandi broytingar í skipanini og at gera</p>
<p>eina lóg um sernámsfrøði. Hesum verður arbeitt við í løtuni.</p>
<p>Fyri flestu fólk við breki, ið hava tørv á nógvari hjálp og viðgerð av ymsum slagi, er tað neyðugt at</p>
<p>arbeiða tvørfakligt og eftir eini heildarætlan, ið fakfólk saman við foreldrum ella persóninum</p>
<p>sjálvum eru samd um. Samstarv má skipast millum Mentamálaráðið og Almanna- og</p>
<p>heilsumálaráðið um hesi viðurskifti. Ein verkætlan eigur at verða gjørd um, hvussu eitt tílíkt</p>
<p>tvørfakligt samstarv kann fara fram, og hvussu arbeitt kann verða eftir eini heildarætlan.</p>
<p><em type="bold">Smábørn við serligum tørvi </em></p>
<p>Sambært fólkaskúlalógini frá 1979 kann Sernámsfrøðiliga Ráðgevingin veita sernámsfrøðiliga hjálp</p>
<p>til børn undir skúlaaldur. Børn við serligum tørvi eru sera ymisk. Tey kunnu hava tali-</p>
<p>/hoyritrupulleikar, hava menningar- og sálarligar trupulleikar, rørslubrek ella atferðartrupulleikar</p>
<p>fyri at nevna nøkur dømi. Tað hevur týdning, at børnini fáa sernámsfrøðiliga hjálp og stuðul so</p>
<p>tíðliga sum gjørligt. Fyri nøkur merkir tann hjálpin, tey fáa, áðrenn tey fara í skúla, at trupulleikarnir</p>
<p>eru burtur, tá tey koma í skúla, onnur mugu fáa hjálp í langa tíð, ja kanska øll skúlaárini og longri</p>
<p>við.</p>
<p>Á Sernámsdeplinum er ein barnagarður, ið bæði tekur sær av eygleiðing av børnum, ið eru ávíst av</p>
<p>lækna, heilsusystrum, foreldrum ella dagstovni og hevur nøkur børn, ið koma regluliga í barnagarð</p>
<p>har. Spurningurin hevur nú tikið seg upp, um Mentamálaráðið hevur heimild til at hava stovnar til</p>
<p>børn undir skúlaaldur undir sær. Hetta mál eigur at loysast við Almanna- og heilsumálaráðið. Ein</p>
<p>annar spurningur er, hvør skal undirvísa teimum stuðlum, ið eru um børn, ið bera brek – bæði undir</p>
<p>og í skúlaaldri.</p>
<p><em type="bold">Tilmæli um útbúgving: </em></p>
<p type="listitem">• <em type="bold">Samstarv má skipast millum Almanna- og heilsumálaráðið og </em></p>
<p><em type="bold">Mentamálaráðið um tvørfakligt samstarv og eina heildarætlan </em></p>
<p type="listitem">• <em type="bold">Atkomuviðurskiftini mugu vera í lagi á øllum útbúgvingarstøðum.  </em></p>
<p type="listitem">• <em type="bold">Fólk við breki eiga at fáa mótvirði fyri tí førleikatrupulleika, tey hava </em></p>
<p type="listitem">• <em type="bold">Nøkur fólk kunnu ikki klára seg  í undirvísingarhøpi uttan fylgjara/stuðul. </em></p>
<p><em type="bold">Mett verður í hvørjum einstøkum føri um, hvussu nógvum stuðli tørvur er á. </em></p>
<p type="listitem">• <em type="bold">Deyv hava serligar samskiftistrupulleikar. Deyvir næmingar skulu undirvísast </em></p>
<p><em type="bold">á teknmáli í fólkaskúlanum. Tulkur eigur at vera til taks til framhaldandi </em></p>
<p><em type="bold">útbúgving. </em></p>
<p type="listitem">• <em type="bold">Fjølbroytt tilfar má fáast til vega, ið hóskar til tann einstaka næmingin.</em> </p>
<p><em type="bold">Arbeiðsmarknaðurin </em></p>
<p><em type="bold">7. regla í fyrimyndarreglunum: </em></p>
<p><em type="bold">Tjóðirnar hvør sær eiga at viðurkenna ta meginreglu, at brekað fólk mugu fáa møguleikan </em></p>
<p><em type="bold">fyri at útinna síni mannarættindi, serliga hvat arbeiði viðvíkur. Bæði á bygd og í býi mugu tey </em></p>
<p><em type="bold">fáa somu møguleikar til vinnuskapandi og lønandi arbeiði á arbeiðsmarknaðinum. </em></p>
<p>Arbeiðsmarknaðurin skal gerast rúmligari. Partarnir á arbeiðsmarknaðinum eiga, saman við tí</p>
<p>almenna, at bjóða fólki, ið bera brek, vælkomnum, bæði sum arbeiðsmegi og sum arbeiðsfelagar.</p>
<p>Sum hjá øllum øðrum er neyðugt hjá hesum bólki at breyðføða sær og sínum. Eisini eiga tey at fáa</p>
<p>møguleika at taka lut í tí sosiala felagsskapi, sum eitt arbeiðspláss ofta er.</p>
<p>Tað er ikki ráðiligt, at fólk, sum kunnu og vilja arbeiða, verða sett á almenna forsorg. Hinvegin</p>
<p>skulu hesi fólk hjálpast aftur á arbeiðsmarknaðin.</p>
<p>Tann rúmligi arbeiðsmarknaðurin gevur eisini pláss fyri starvsfólkum við breki. Endamálið má vera</p>
<p>at integrera persónar við breki á vanliga arbeiðsmarknaðin á jøvnum føti við onnur starvsfólk.</p>
<p>Tá samanum kemur, er tað arbeiðsgevarin, sum rindar lønina til starvsfólkið. Grundleggjandi rindar</p>
<p>ein arbeiðsgevari fyri ta tænastu ella veiting hann fær, eisini tá talan er um ein persón við breki.</p>
<p>Um tað almenna í eitt styttri tíðarskeið rindar lønina hjá hesum persónum, fara fleiri virki møguliga</p>
<p>at taka ímóti arbeiðsfólki, ið bera brek. Eftir 3 ella 6 mánaðir skal arbeiðsgevarin so avgera, um</p>
<p>hann vil varðveita persónin í arbeiði, men má tá sjálvur rinda lønina.</p>
<p>Tað grundleggjandi er, at arbeiðsgevarin rindar fyri ta tænastu, sum ein persónur við breki e</p>
<p>fyri at veita honum. Um ein persónur við breki til dømis arbeiðir helvtina av tí, sum ein persónur</p>
<p>við ongum breki arbeiðir, so fær hann hálva løn. Fyrimunurin við tí er eisini, at starvsfólkið, ið ber</p>
<p>brek, tá verður virðismett á jøvnum føti við hini starvsfólkini. Hetta krevur tó, at avtala verður gjørd</p>
<p>við fakfeløgini um, at persónar við breki fáa løn eftir førimuni.</p>
<p>Ger tað almenna eina skipan, sum hevur til endamáls at integrera persónar við breki á</p>
<p>arbeiðsmarknaðin, er tað av týdningi, at skipanin er einføld við praktiskum loysnum.</p>
<p xml:lang="dan"><em type="bold">Vard størv  </em></p>
<p>Tað almenna eigur at arbeiða við at útvega fleiri vard størv. Tað er vert at umhugsa, um tað almenna</p>
<p>skal hava eina skyldu til at taka fólk, ið bera brek, í vart starv, fyri at vera ein fyrimynd. Tað hevði</p>
<p>gjørt mun, um fleiri almenn starvspláss tóku ein persón í part í vart starv.</p>
<p>Allir viðkomandi partar eiga at verða tiknir við í arbeiðið at gera arbeiðsmarknaðin rúmligari. Her</p>
<p>verður hugsað um arbeiðsgevarar, yrkisfeløg, læknar osfr.</p>
<p>Tann fyribyrgjandi parturin eigur at raðfestast høgt, so at fólk ikki gevast at arbeiða orsakað av</p>
<p>breki, um ein loysn kann finnast, so tey kunnu halda áfram. Kommunulæknarnir eiga at verða</p>
<p>kunnaðir, so teir kunnu vera við í tí fyribyrgjandi arbeiðinum.</p>
<p>Politisku myndugleikarnir eiga at taka støðu til spurningin um, hvørt tað skal bera til at arbeiða</p>
<p>niðursetta tíð, til dømis trý-fjórðings tíð, men tó fáa løn fyri fulla tíð. Tað hava verið ynski frammi</p>
<p>um hendan møguleika, men enn hava myndugleikarnir ikki avgjørt, um hetta skal verða gjørligt.</p>
<p><em type="bold">Tilmæli um arbeiðsmarknaðin: </em></p>
<p type="listitem">• <em type="bold">Fólk við breki verða integrerað á vanliga arbeiðsmarknaðin, um hetta er gjørligt. </em></p>
<p type="listitem">• <em type="bold">Tað almenna eggjar virkjum til at taka fólk við breki í starv, við at veita fíggjarligan </em></p>
<p><em type="bold">stuðul at byrja við. </em></p>
<p type="listitem">• <em type="bold">Ein møgulig framtíðar skipan, sum hevur til endamáls at integrera persónar við breki </em></p>
<p><em type="bold">á arbeiðsmarknaðin, verður einføld við praktiskum loysnum. </em></p>
<p type="listitem">• <em type="bold">Fleiri arbeiðspláss verða útvegað til fólk, ið bera brek. </em></p>
<p type="listitem">• <em type="bold">Allir viðkomandi partar eiga at verða tiknir við í arbeiðið at gera arbeiðsmarknaðin </em></p>
<p><em type="bold">rúmligari. </em></p>
<p type="listitem">• <em type="bold">Tað almenna gongur á odda í at útvega fleiri vard størv. </em></p>
<p><em type="bold">Viðgerð </em></p>
<p><em type="bold">Brot úr 2. reglu í fyrimyndarreglunum: </em></p>
<p><em type="bold">Tjóðir hvør sær eiga at tryggja, at brekað fólk fáa munadygga heilsurøkt. </em></p>
<p><em type="bold">Í tilmælinum til 2. fyrimyndarreglu verður m.a. mælt til </em></p>
<p><em type="bold"> Tjóðirnar hvør sær eiga at arbeiða fram ímóti verkætlanum, sum eru stýrdar av </em></p>
<p><em type="bold">tvørfakligum bólkum av yrkislærdum fólki til tess tíðliga at staðfesta, meta um og </em></p>
<p><em type="bold">viðgera brek. Hetta kann forða, minka ella fyribyrgja virkisdarv. Slíkar ætlanir eiga </em></p>
<p><em type="bold">at tryggja, at brekað fólk og familja teirra heilt og fult eru uppí í øllum, tá ið talan er </em></p>
<p><em type="bold">um ætlanir og eftirmeting. </em></p>
<p>4. <em type="bold">Tjóðirnar hvør sær eiga at tryggja, at øll starvsfólk í heilsuverkinum hava nóg góða </em></p>
<p><em type="bold">útbúgving og eru før fyri at veita brekaðum fólki ta neyðugu heilsurøktina, og at tey </em></p>
<p><em type="bold">hava atgongd til teir viðgerðarhættir og ta tøkni, sum tørvur er á.</em> </p>
<p><em type="bold">      6.   Tjóðirnar hvør sær eiga at tryggja, at brekað fólk fáa ta regluligu viðgerð og tann  </em></p>
<p><em type="bold">heilivág, sum teimum tørvar, til at halda ella bøta um støðu sína. </em></p>
<p>Í 2003 vísti ein kanning av viðurskiftunum hjá apopleksiraktum í Føroyum, ið Granskingardepilin</p>
<p>stóð fyri, at eftirviðgerð og uppvenjing her hjá okkum er merkt av, at alt ov fá tilboð eru, og at</p>
<p>eftirviðgerðin og uppvenjingin í nógvum førum er illa skipað. Hartil er ongin serviðgerð í Føroyum,</p>
<p>eins og í Dianalund, Hornbæk og Vejlefjord í Danmark, sum eru serkøn í at venja upp eitt nú</p>
<p>apopleksirakt og ferðsluskadd.</p>
<p>Kanningar í grannalondum okkara vísa, at framhaldandi uppvenjing og eftirviðgerð hevur stóran</p>
<p>týdning fyri lívsdygdina hjá fólki, ið bera brek, í øllum aldri. Tað eru tvey hugtøk, ið verða brúkt:</p>
<p><em type="italic">habilitering og rehabilitering.</em> Habilitering er arbeiðið við avleiðingunum av viðføddum ella tíðliga </p>
<p>íkomnum brekum ella sjúkum, meðan rehabilitering er arbeiðið við avleiðingunum av sjúkum ella</p>
<p>brekum, ið eru komin seinni í lívinum.</p>
<p>Í 2002 sendi Trivnaðar-og heilsuráðið, ið sett varð av Almanna-og heilsumálaráðnum, spurnarbløð</p>
<p>út til m.o. øll sjúklingafeløg og feløg fyri brekað. Ætlanin var at kanna umstøðurnar hjá fólki á</p>
<p>ymsum økjum, og eisini viðgerðarmøguleikarnir skuldu kannast. Enn er eingin niðurstøða komin av teirri kanningini, men øll limafeløgini í MBF vístu á tørvin á serkønari eftir- og</p>
<p>viðlíkahaldsviðgerð. Fólk við breki hava tørv á lívslangari viðgerð við jøvnum millumbilum, annars</p>
<p>koma ofta fylgisjúkur, ið kosta samfelagnum og ikki minst tí brekaða nógv. MBF hevur fleiri ferðir</p>
<p>víst á, at tørvur er á viðgerðardeplum, men til vit fáa teir, kunnu almennir stovnar, s.s. sjúkrahús og</p>
<p>ellis- og røktarheim, við teirra serkunnleika og góðu útgerð, vera við til at bøta um støðuna. Dømi</p>
<p>um hetta er Bechtrew-viðgerðin á Klaksvíkar sjúkrahúsi, sum virkar væl. Afturat hesum kemur so</p>
<p>økisterapiin, ið eigur at verða útbygd til at fevna um alt landið.</p>
<p>Almanna- og heilsumálaráðið eigur at umhugsa at seta ein tvørfakligan bólk til at útgreina tørvin á</p>
<p>viðgerð í breiðastu merking. Hetta eigur at vera ein skjóttarbeiðandi arbeiðsbólkur, ið skal koma við</p>
<p>uppskotum um, hvussu vit kunnu skipa habilitering og rehabilitering í Føroyum.</p>
<p><em type="bold">Tilmæli um viðgerð: </em></p>
<p type="listitem">• <em type="bold">Ein tvørfakligur bólkur verður settur at útgreina tørvin á viðgerð í breiðastu merking. </em></p>
<p><em type="bold">Við hesum verður hugsað um, hvat kann gerast undir verandi karmum, og hvussu </em></p>
<p><em type="bold">kunnu vit skipa habilitering og rehabilitering í framtíðini (uppskot til langtíðarætlan). </em></p>
<p type="listitem">• <em type="bold">Servitanin í Føroyum innan viðgerð og eftirviðgerð skal mennast, so sleppast kann </em></p>
<p><em type="bold">undan at senda fólk av landinum at verða viðgjørd. Tann fakliga vitanin verður bygd </em></p>
<p><em type="bold">upp her í landinum.</em> </p>
<p><em type="bold">Tilmæli um raðfesting </em></p>
<p>Vit valdu sum sagt tey 6 økini sektor-ábyrgd, atkomu, bústaðarmøguleikar, útbúgving,</p>
<p>arbeiðsmarknað og viðgerð. Hesi øki eru øll av alstórum týdningi. Vit vita, at arbeitt verður á</p>
<p>summum av hesum økjunum, og tað er bert at vóna, at komið verður á mál, áðrenn langt um líður.</p>
<p>Tað er ógjørligt at koma á mál á øllum økjunum í senn. Vit hava tí valt at mæla til eina raðfesting av</p>
<p>arbeiðinum við at seta í verk hesa virkisætlan. Vit mæla til, at økini <em type="bold">Atkoma</em>, <em type="bold">Bústaðarmøguleikar</em> </p>
<p>og <em type="bold">Viðgerðarmøguleikar</em> verða tey øki, sum myndugleikarnir fyrst gera heildarloysnir fyri. </p>
<p>Trupulleikarnir viðvíkjandi <em type="bold">Sektor-ábyrgd</em>, <em type="bold">Útbúgving</em> og <em type="bold">Arbeiðsmarknaði</em> verða síðani loystir.  </p>
<p><em type="bold">Eftirmæli </em></p>
<p>Tað týdningarmiklasta fyri, at ein virkisætlan skal eydnast, er, at allir viðkomandi partar eru við í</p>
<p>arbeiðinum at gera eina slíka. Neyðugt er, at rættir myndugleikar, stovnar og feløg luttaka í hesum</p>
<p>arbeiði, um ein virkisætlan skal vinna frama og harvið gera mun.</p>
<p>Vit vilja við hesum uppskoti til virkisætlan fyri brekað-politikkin í Føroyum gera okkara til, at tað</p>
<p>almenna virksemið á brekað-økinum verður samskipað og meira langtíðarfreistað. Vit vóna, at</p>
<p>landsstýrismaðurin í almanna- og heilsumálum saman við fyrisiting síni arbeiðir víðari við hesum</p>
<p>uppskoti til virkisætlan, við at senda tað til hoyringar og við at gera neyðugar broytingar og</p>
<p>tillagingar. Tað er okkara vón, at virkisætlanin síðani verður løgd fyri Løgtingið sum uppskot til</p>
<p>samtyktar, soleiðis at hendan ætlan kann verða samtykt sum neyðugar reglur fyri, hvussu tær</p>
<p>almennu Føroyar eiga at fara við teimum borgarum, sum hava avmarkaðan førleika.</p>
<p>Komandi tíðir fara at vísa, um ST- fyrimyndarreglurnar, virkisætlanir og orðingar sum <em type="italic">Føroyar fyri </em></p>
<p><em type="italic">øll</em> fáa okkum at broyta hugburð, so vit øll vísa í verki, at vit liva og virka í einum samfelag, har </p>
<p>rúm er fyri og tørvur er á okkum øllum.</p>
<p><em type="bold">Frágreiðing frá stýrisbólkinum um Ár teirra brekaðu 2003 </em></p>
<p><em type="bold">Inngangur </em></p>
<p>Tað var á altjóða handikap-degnum 3. desember 2002, at táverandi landssýrismaður í</p>
<p>almannamálum, Páll á Reynatúgvu, kunngjørdi, at Føroya landsstýri hevði tikið avgerð um, at 2003</p>
<p>skuldi verða Ár teirra brekaðu. Føroyar vórðu sostatt eitt av nógvum evropeiskum londum, sum</p>
<p>settu viðurskifti teirra brekaðu á skránna í 2003.</p>
<p>Ein stýrisbólkur varð settur við umboðum fyri arbeiðsmarknaðin, Landsverk, MBF, Ráðið fyri</p>
<p>brekað, Mentamálaráðið og táverandi Almannamálaráð til at standa fyri árinum. Uppgávan hjá</p>
<p>stýrisbólkinum var vegna landsstýrismannin í almannamálum at:<em type="bold"> </em></p>
<p type="listitem">• samskipa tað virksemið, sum fór fram í Ári teirra brekaðu</p>
<p type="listitem">• skipa fyri ymsum slag av virksemi,</p>
<p type="listitem">• upplýsa um Ár teirra brekaðu og virksemið í sambandi við Ár teirra brekaðu</p>
<p type="listitem">• gera tilmæli um, hvussu fíggjarligi stuðulin frá landsstýrismanninum skuldi veitast</p>
<p><em type="bold">Landsverk</em> var umboðað í stýrisbólkinum, tí hesin stovnurin hevur eina stóra byggitekniska vitan, </p>
<p>sum er viðkomandi fyri fólk við avmarkaðum førleika. Landsverk tekur sær av byggifrøðiligum</p>
<p>málum í breiðari merking fyri landsstýrið og kommunurnar.</p>
<p><em type="bold">Arbeiðsmarknaðurin</em> var umboðaður í stýrisbólkinum við umboðum frá Føroya </p>
<p>arbeiðsgevarafelag og Føroya arbeiðarafelag. Orsøkin til, at bæði arbeiðstakarar og arbeiðsgevarar</p>
<p>vóru umboðaðir, var ynskið um eina betri fatan av týdninginum av, at øll, eisini fólk við</p>
<p>avmarkaðum førleika, skulu hava atgongd til arbeiðsmarknaðin.</p>
<p><em type="bold">Meginfelag teirra brekaðu</em> er brúkarafelag teirra brekaðu í Føroyum. Við tilsamans 24 </p>
<p>limafeløgunum hevur MBF gott samband við tey fólk, sum á onkran hátt hava avmarkaðan førleika.</p>
<p>Harumframt hevur felagið drúgvar royndir at virka fyri at bøta um kor teirra brekaðu. At bøta um</p>
<p>kor teirra brekaðu er júst endamálið við Ári teirra brekaðu, og royndirnar og kunnleikin hjá MBF</p>
<p>vórðu sostatt mett at vera hent at hava í stýrisbólkinum.</p>
<p><em type="bold">Ráðið fyri brekað</em> var umboðað í stýrisbólkinum við tveimum umboðum. Í Ráðnum fyri brekað </p>
<p>sita umboð fyri almennar myndugleikar, kommunufeløgini og brúkararnar. Ráðið fyri brekað hevur</p>
<p>til uppgávu at geva landsstýrismanninum og øðrum almennum myndugleikum ráð í málum, sum</p>
<p>hava týdning fyri brekað, og av sínum eintingum taka upp mál, sum viðvíkja brekaðum.</p>
<p><em type="bold">Mentamálaráðið</em> umsitur m.a. undirvísingarmál, mentamál umframt ítrótt og annað </p>
<p>frítíðarvirksemi. Hetta eru øki, sum eru av avgerandi týdningi í tilveruni hjá tí einstaka</p>
<p>menniskjanum. Øll hava rætt til útbúgving, og øll eiga at hava atgongd til tey mentanartilboð og</p>
<p>frítíðartilboð, sum finnast í samfelagnum. Eisini á hesum økjum skulu børn, ung og vaksin við</p>
<p>avmarkaðum førleika hava eins møguleikar og onnur.</p>
<p><em type="bold">Almannamálaráðið</em> var umboðað í stýrisbólkinum, tí tað er landsstýrismaðurin í almannamálum, </p>
<p>sum hevur ábyrgd av brekað-økinum. Tað er tískil í Almannamálaráðnum, at øll mál, sum beinleiðis</p>
<p>viðvíkja brekaðum, verða umsitin.</p>
<p>Í stýrisbólkinum sótu:</p>
<p><em type="bold">Doris Hansen</em> fyri Mentamálaráðið, forkvinna <em type="bold"> </em></p>
<p><em type="bold">Malan Johansen</em> fyri Føroya arbeiðsgevarafelag   </p>
<p><em type="bold">Ingeborg Vinther</em> fyri Føroya arbeiðarafelag. Varalimur var <em type="bold">Georg F. Hansen.</em>   </p>
<p><em type="bold">Suni Dalsgaard</em> fyri Landsverk <em type="bold"> </em></p>
<p><em type="bold">Marjun Sigurðsdóttir</em> fyri MBF. Varalimur var <em type="bold">Jórun Poulsen</em>.   </p>
<p><em type="bold">Tommy Petersen </em>fyri Ráðið fyri brekað, sum luttók í arbeiðinum til august 2003, tá hann fór av </p>
<p>landinum í arbeiðsørindum  <em type="bold"> </em></p>
<p><em type="bold">Steinbjørn Jacobsen </em>fyri Ráðið fyri brekað  <em type="bold"> </em></p>
<p><em type="bold">Kristianna Winther Poulsen </em>fyri Almannamálaráðið til 1. september 2003, tá <em type="bold">Súsanna </em></p>
<p><em type="bold">Nordendal</em> tók við sum umboð fyri Almannamálaráðið. Umboðið fyri Almannamálaráðið virkaði </p>
<p>eisini sum skrivari í stýrisbólkinum.</p>
<p>Stýrisbólkurin hevði regluligar fundir at fyrireika tiltøk í árinum, og at viðgera umsóknir um</p>
<p>fíggjarligan stuðul.</p>
<p>Sum slagorð avgjørdi stýrisbólkurin at nýta setningin Føroyar fyri øll?, har spurnartekinið skuldi</p>
<p>minna okkum á tey, sum orsakað av avmarkaðum førleika ikki hava atgongd til tað føroyska</p>
<p>samfelagið.</p>
<p>Avgjørt varð at prenta plakat og postkort við mynd, sum Símun Poulsen úr Klaksvík hevði teknað.</p>
<p>Símun Poulsen ber sjálvur brek. Plakatin við slagorðinum var so ímyndin av Ári teirra brekaðu, og</p>
<p>bleiv nógv nýtt á øllum teimum tiltøkum, sum stýrisbólkurin var við til, og øðrum við.</p>
<p>Við hesi frásøgn um Ár teirra brekaðu 2003 ynskir stýrisbólkurin at greiða frá um tey tiltøk, sum vit</p>
<p>beinleiðis ella óbeinleiðis vóru við í.</p>
<p>Doris Hansen, forkvinna</p>
<p>Malan Johansen  Ingeborg Vinther Suni Dalsgaard</p>
<p>Marjun Sigurðsdóttir Steinbjørn Jacobsen  Kristianna Winther Poulsen<em type="bold"> </em></p>
<p><em type="bold">Tiltøk, sum Stýrisbólkurin fyri Ár teirra brekaðu skipaði fyri </em></p>
<p>Tiltøk, sum Stýrisbólkurin fyri Ár teirra brekaðu skipaði fyri, vóru:</p>
<p type="listitem">• Ymiskt virksemi á summarstevnum kring landið, so sum fyrilestrar, framsýningar o.a.</p>
<p type="listitem">• Spurnarkanning um atkomu í kommununum</p>
<p type="listitem">• Evnisdegur fyri fakfólk um tilboð til børn, ið bera brek</p>
<p type="listitem">• Vitjan á Eirargarði</p>
<p type="listitem">• Áheitan á granskingarstovnar um at granska í spurningum, sum viðvíkja fólki, ið bera brek</p>
<p type="listitem">• Ráðstevna í Norðurlandahúsinum um rættindi hjá brekaðum og fyrimyndarreglurnar hjá ST</p>
<p>fyri fólk, ið bera brek</p>
<p type="listitem">• Tilmæli til landsstýrismannin í almannamálum um umsóknir um fíggjarligan stuðul til tiltøk</p>
<p>Við teimum royndum og teimum upplýsingum, sum limirnir í stýrisbólkinum fingu í árinum, og</p>
<p>sum fleiri av okkum høvdu frammanundan, sum grundarlagi, hava vit gjørt eitt uppskot til</p>
<p>virkisætlan fyri brekað-økið, sum politisku myndugleikarnir vónandi taka til sín og arbeiða eftir</p>
<p>komandi árini. Fyrimyndarreglurnar hjá ST um at útvega javnslíkar møguleikar fyri fólk, ið bera</p>
<p>brek, er grundarlagið undir hesum uppskoti til virkisætlan, sum er at finna fremst í hesum hefti.</p>
<p><em type="bold">Summarstevnur í 2003 </em></p>
<p>Í samstarvi við kommunur, sjálvboðin, áhugafelagsskapir og onnur skipaði stýrisbólkurin fyri</p>
<p>fyrilestrum og framsýningum á 4 stevnum á sumri 2003.</p>
<p><em type="bold">Norðoyastevna 2003 </em></p>
<p>Á Norðoyastevnu var fyrilestur í Býráðshøllini á Hvítusunnu, 29. mai. Hetta var eitt av teimum</p>
<p>fyrstu tiltøkunum á Norðoyastevnu 2003. Steinbjørn Jacobsen, borgarstjóri í Klaksvík, sum eisini</p>
<p>var limur í stýrisbólkinum, beyð vælkomin. Eyðun Joensen, sálarfrøðingur, helt fyrilestur um</p>
<p>brekað og fordómar. Á sama fundi greiddi Marjun Kálvalíð frá teimum royndum, hon hevur, bæði</p>
<p>sum avvarðandi og sum sosialráðgevi í Danmark og í Føroyum. Doris Hansen, forkvinna í</p>
<p>stýrisbólkinum, tók samanum fundin.</p>
<p>Eisini var framsýning á Norðoyastevnu, sum vardu verkstøðini skipaðu fyri. MBF hevði</p>
<p>framsýning, og felagið Hoyrn var virkið. Vert er at nevna, at á somu Norðoyastevnu helt Marjun</p>
<p>Sigurðsdóttir, táverandi forkvinna í MBF, miðnáttarrøðu, og Leila Solmunde, sum tá var forkvinna í</p>
<p>Giktafelagi Føroya, helt eisini røðu. So Ár teirra brekaðu var av røttum sett á skránna fyri</p>
<p>Norðoyastevnuna 2003.</p>
<p><em type="bold">Jóansøka 2003 </em></p>
<p>Stýrisbólkurin skipaði fyri fyrilestri í Trongisvágs skúla í sambandi við Jóansøku 2003. Pauli</p>
<p>Einarsson, umboð fyri Tvøroyar býráð, beyð vælkomin. Eyðun Joensen, sálarfrøðingur, helt</p>
<p>fyrilestur um brekað og fordómar. Elin Vang, avvarðandi, hevði framløgu. Tommy Petersen,</p>
<p>formaður í Ráðnum fyri brekað og limur í stýrisbólkinum, tók samanum fundin.</p>
<p>Eisini á Jóansøku var framsýning, sum Vardi verkstaðurin á Bakka og limafeløgini í MBF stóðu</p>
<p>fyri. Framsýningin var í Trongisvágs skúla. Vert er at nevna, at M’as Blues Band spældi til</p>
<p>setanina.</p>
<p><em type="bold">Vestanstevna 2003 </em></p>
<p>Fólk úr stýrisbólkinum hongdu listaframsýning upp í tí nýggja barnagarðinum í Sandavági.</p>
<p>Framsýnarar vóru Símun Poulsen, Magni Mikkelsen og Hermund Zachariassen.</p>
<p>MBF hevði framsýning við tilfari frá limafeløgunum, og formaðurin í MBF helt røðu í</p>
<p>Løgmansgarðinum. Eisini kann nevnast, at MBF valdi allar sangirnar, sum kórið sang á</p>
<p>Vestanstevnu. Eftir fólkafundin spældi M’as Blues Band.</p>
<p>Kontaktfólk hjá stýrisbólkinum og MBF vóru kommunupolitikarar, Sandavágs Ítróttarfelag, og fólk</p>
<p>á staðnum, sum hava tilknýti til MBF. Tey stóðu fyri tí praktiska arbeiðinum.</p>
<p><em type="bold">Varmakelda 2003 </em></p>
<p>Umboð fyri stýrisbólkin vóru eisini á Varmakeldu, har tey skipaðu fyri framsýning. Formaðurin í</p>
<p>MBF helt setanarrøðuna, og formaðurin í Javna helt røðu sunnudagin. Ein rampa bleiv gjørd til tess</p>
<p>at bøta um atkomumøguleikarnar fyri fólk í rullustóli.</p>
<p><em type="bold">Annað virksemi </em></p>
<p><em type="bold">Vitjan á Eirargarði 16A og 16BN </em>(8.mai 2003) </p>
<p>Limir í stýrisbólkinum og aðalstjórin í Almannamálaráðnum vitjaðu á bústovninum Eirargarði hin</p>
<p>8. mai 2003. Orsøkin til vitjanina var, at vit høvdu fingið áheitan frá avvarðandi til búfólk á</p>
<p>Eirargarði um at seta okkum inn í viðurskiftini hjá búfólkunum á Eirargarði.</p>
<p>Á Eirargarði eru 3. deildir við 5 fólkum á hvørjari. Harumframt varð arbeitt við einum sambýli til</p>
<p>tvey fólk, sum eftir ætlan skuldi verða liðugt í juni 2003. Á einari deild búgva gomul fólk. Tey</p>
<p>flestu av teimum sita í koyristóli. Ein deild er innrættað til fjølbrekað fólk, ið øll brúka koyristól, og</p>
<p>á triðju deildini búgva fólk, ið hava rættiliga ymiskan tørv.</p>
<p>Starvsfólkini greiddi frá og vístu á viðurskifti, ið tey kundu hugsað sær vórðu broytt í Ári teirra</p>
<p>brekaðu. Serliga vóru tað atkomu- og uttanduraviðurskiftini, tey vóru ónøgd við. Tey ynsktu, at ein</p>
<p>útgongd varð gjørd í sunnara enda, og at oljugrús var lagt á uttanfyri, so gott var at sleppa inn.</p>
<p>Somuleiðis vildu tey hava møguleika at seta seg vestanfyri bygningin saman við búfólkunum, men</p>
<p>so er neyðugt at gera nakrar smávegis broytingar utanfyri.</p>
<p>Víst varð eisini á, at tað hevði verið ein stórur lætti hjá øllum, um ein góð gøta til koyristólar varð</p>
<p>gjørd oman á Velbastaðvegin gjøgnum tað stykkið, ið liggur beint niðanfyri Eirargarð. Hetta hevði</p>
<p>lætt nógv um, tá túrar skulu gerast, t.d. í Sandagerð.</p>
<p>Innandura var ynski um at fáa eitt stórt wc, ið er egnað til brekað uppi á. Annars varð víst á tørvin á</p>
<p>viðlíkahaldi, so sum máling og ymsum smáum ábøtum. Tey vóru fegin um skinnararnar í loftinum</p>
<p>niðriundir, ið verða brúktir at flyta búfólkið úr songini ella stólinum og inn á baðirúmið. Tílíkar</p>
<p>skinnarar ynsktu tey eisini at fáa uppiá.</p>
<p><em type="bold">Áheitan um at granska í viðurskiftum hjá fólki við avmarkaðum førleika </em></p>
<p>Stýrisbólkurin sendi áheitanir til Søgu- og samfelagsdeildina á Fróðskaparsetri Føroya og til</p>
<p>Granskingardepilin fyri økismenning í Klaksvík um at hava í huga tey, ið bera brek, tá</p>
<p>granskingarætlanir verða lagdar til rættis.</p>
<p><em type="bold">Evnisdagur fyri fakfólk, sum hava við børn, ið bera brek, at gera. 23. oktober </em></p>
<p>Skipað varð fyri einum evnisdegi fyri fakfólk, sum hava við børn, ið bera brek, at gera. Ætlanirnar</p>
<p>við degnum vóru:</p>
<p type="listitem">• at lýsa trupulleikarnar á økinum fyri avvarðandi landsstýrismonnum og at vísa á møguleikar</p>
<p>at betra tænasturnar</p>
<p type="listitem">• at betra samstarvið millum viðkomandi fakbólkar</p>
<p>Hesir stovnar vórðu bodnir at taka lut á evnisdegnum:</p>
<p type="listitem">• Almannastovan</p>
<p type="listitem">• Sernámsfrøðiliga ráðgevingin á Sernámsdeplinum</p>
<p type="listitem">• Hjálpartólamiðstøðin</p>
<p type="listitem">• Økisdeildirnar hjá Almannastovuni í Klaksvík, Runavík og á Tvøroyri</p>
<p type="listitem">• Barnalæknarnir á Landssjúkrahúsinum</p>
<p type="listitem">• MBF</p>
<p type="listitem">• Embætisfólk úr Mentamálaráðnum, Almannamálaráðnum og Familju- og heilsumálaráðnum</p>
<p type="listitem">• Landsstýrismenn í mentamálum, almannamálum og familju- og heilsumálum</p>
<p>Tilsamans luttóku um 30 fólk á evnisdegnum, sum varð hildin í Starvsmannafelagshølunum. Ásvør</p>
<p>Skaalum, sálarfrøðingur, stýrdi fundinum.</p>
<p>Kjakast varð um, hvussu komast kann fram til loysnirnar á trupulleikum, sum eru orsakað av</p>
<p>vantandi mannagongdum og vantandi samskifti millum aðalráð og stovnar. Í kjakinum varð komið</p>
<p>inn á, hvørjir høvuðsspurningarnir og høvuðstrupulleikarnir í arbeiðinum við børnum, ið bera brek,</p>
<p>vóru. Niðanfyri eru nøkur boð um trupulleikarnar á økinum.</p>
<p type="listitem">• Vantandi politisk støðutakan til, hvør hevur ábyrgd av trupulleikunum á brekað-økinum</p>
<p>(Almanna- og heilsumálaráðið, Mentamálaráðið ella kommunalu myndugleikarnir)</p>
<p type="listitem">• Vantandi politisk støðutakan til, hvørji tilboð samfelagið eigur at hava til brekað</p>
<p type="listitem">• Vantandi samskipan av tænastum til brekað børn</p>
<p type="listitem">• Einki samstarv millum myndugleikarnar</p>
<p type="listitem">• Vantandi savnan av serkunnleikanum á økinum</p>
<p type="listitem">• Vantandi framhald frá tí at brekið verður staðfest og frameftir</p>
<p type="listitem">• Vantandi heildarætlan</p>
<p>Evnisdagurin var samstundis partur av grundarlagnum undir at geva út ein bókling til foreldur, sum</p>
<p>fáa eitt brekað barn. Ein tílíkur bóklingur kom út í 1985, og tað var MBF, sum stóð fyri hesari</p>
<p>útgávu. Nú má stundin vera komin at gera ein nýggjan bókling við dagførdum upplýsingum.</p>
<p>MBF eigur saman við Almanna- og heilsumálaráðnum og øðrum viðkomandi pørtum at gera ein</p>
<p>tílíkan bókling og geva hann út.</p>
<p><em type="bold">Spurnarkanning um atkomu hjá rørslutarnaðum í kommununum </em></p>
<p>Allar tær 48 kommunurnar, sum vóru í Føroyum í 2003, hava fingið spurnarblaðið sendandi.</p>
<p>Tilsamans 35 kommunur, ella 73%, svaraðu spurnarblaðnum og sendu okkum tað aftur.</p>
<p>Stødd á kommununum, sum hava svarað:</p>
<p>Kommunur 0-100 íbúgvar:</p>
<p>Kommunur 101-400 íbúgvar</p>
<p>Kommunur 401-1000 íbúgvar</p>
<p>Kommunur 1001 ella fleiri íbúgvar</p>
<p><em type="bold">Bygdir upp til 400 íbúgvar</em> </p>
<p>Tað er ikki so væl vorðið við atkomumøguleikum fyri rørslutarnað í kommunum, sum hava upp til</p>
<p>400 íbúgvar. Skúlar undantikið eru næstan eingir almennir bygningar, so sum stovnar í hesum</p>
<p>bygdum, og mentanarlig tiltøk og frítíðarvirksemi yvirhøvur er avmarkað fyri øll, eisini tey, sum</p>
<p>hava fullan førleika.</p>
<p>Tær flestu av teimum minstu kommununum gera vart við, at eingir rørslutarnaðir íbúgvar eru í</p>
<p>kommununi.</p>
<p><em type="bold">Bygdir og býir við fleiri enn 400 íbúgvum </em></p>
<p>Nærum allar kommunurnar svara spurningum 1 til 6 játtandi (sí skjal 1: Spurnarblað um</p>
<p>atkomumøguleikar hjá rørslutarnaðum, síða 34).</p>
<p>Tað er eingin skipað kunning um atkomumøguleikar í nøkrum av kommununum. Tær flestu</p>
<p>kommunurnar gera tó vart við, at kommunuskrivstovurnar ella kunningarstovurnar hava eina vitan</p>
<p>um møguleikarnar og kunnu veita kunning um atkomumøguleikarnar.</p>
<p>Umleið 80% av kommununum meta, at atlit verða tikin til atkomumøguleikar, tá virksemi verður</p>
<p>lagt til rættis.</p>
<p>Tann seinasti spurningurin í spurnarblaðnum er: Hvussu meta tygum, at tygara kommuna tekur sær</p>
<p>av teimum rørslutarnaðu? Fleiri av teimum smærru kommununum velja ikki at svara hesum</p>
<p>spurningi, og hetta eru eisini kommunur, sum ofta ongar rørslutarnaðar íbúgvar hava. Fleiri svara</p>
<p><span type="quote">”kundi verið betri”</span>, <span type="quote">”eftir førimuni”</span>, ella <span type="quote">”vit royna”</span>. Bert tvær av kommununum við færri enn 400</p>
<p>íbúgvum kunnu beinleiðis vísa á serlig tiltøk fyri rørslutarnað, og tvær kommunur siga beinleiðis, at</p>
<p>tað ikki er gott.</p>
<p>Av teimum størru kommununum eru tvær, sum ikki svara spurninginum. Nærum allar meta, at tær</p>
<p>taka sær væl av teimum rørslutarnaðu, meðan einstakar svara, at tær royna eftir førimuni, men at tað</p>
<p>óivað kundi verið betri.</p>
<p>0-100 íbúgvar 101-400 íbúgvar 401-1000 íbúgvar 1000+ íbúgvar Bøur 89 Skálavík 175 Hvalba 771 Miðvágur 1050 Mykines 19 Oyndafjørður 176 Skopun 495 Gøta Elduv</p>
<p>Sørvágur Sjóvar Kommuna Sunda Kommuna</p>
<p>Talvan vísir kommunurnar í 2003, bólkaðar eftir íbúgvatali.</p>
<p><em type="bold">1. Skúlar </em></p>
<p>Av teimum 35 kommunum, sum hava svarað, er tað bara ein, sum ikki hevur svarað hesum</p>
<p>spurningi. Hetta kann vera ein kommuna, ið ikki hevur skúla. Talan er í øllum førum um eina lítla</p>
<p>kommunu við minni enn 100 íbúgvum.</p>
<p>Sum heild ber til at siga, at tær størru kommunurnar (í hesum føri við fleiri einn 400 íbúgvum) í</p>
<p>stóran mun hava skúlar, har rørslutarnað hava atgongd. Bert ein kommuna hevur ikki skúla við</p>
<p>atgongd fyri rørslutarnað. Hinvegin stendur verri til við hesum viðurskiftum hjá teimum minni kommunum. Her hava bara umleið 46% av skúlunum atgongd fyri rørslutarnað. Orsøkin kann vera,</p>
<p>at inntøkugrundarlagið hjá teimum smærri kommunum er avmarkað.</p>
<p><em type="bold">2. Lækni </em></p>
<p>Tvær av teimum 14 smáu kommunum (færri enn 400 íbúgvar) hava svarað hesum spurningi.</p>
<p>Allarhelst tí tær 12 smáu kommunurar ikki hava lækna í kommununi. Av teimum tveimum, sum</p>
<p>hava svarað, hevur tann eini lækni atgongd fyri rørslutarnað.</p>
<p>Heldur ikki allar tær stóru kommunurnar hava svarað spurninginum. Men hjá teimum kommunum,</p>
<p>sum hava svarað, hava allir kommunulæknarnir atgongd fyri rørslutarnað.</p>
<p><em type="bold">3. Fysio/ergoterapi </em></p>
<p>Her hava 7 av kommunum svarað, helst tí at tað eru tær kommunur, sum hava hetta tilboðið. Talan</p>
<p>er um tær stóru kommunurnar við fleiri enn 1000 íbúgvum (tó ein kommuna við fleiri enn 400</p>
<p>íbúgvum). Allir fysio/ergoterapeutarnir í hesum kommunum hava atgongd fyri rørslutarnað.</p>
<p><em type="bold">4. Handlar </em></p>
<p>Her hava 27 av teimum 35 spurdu kommununum svarað. 8 av teimum smærru kommununum við</p>
<p>færri enn 400 íbúgvum hava ikki svarað. Orsøkin er møguliga, at eingir handlar eru í kommununi.</p>
<p>Av teimum, sum hava svarað, hava 85 prosent av handlunum atgongd fyri rørslutarnað.</p>
<p><em type="bold">5. Bókasavn </em></p>
<p>Ikki allar kommunur hava bókasavn. 17 kommunur hava svarað spurninginum, og av hesum hava</p>
<p>16 fleiri enn 400 íbúgvar. Øll bókasøvnini hava atgongd fyri rørslutarnað. Tó hava 5 av</p>
<p>bókasøvnunum í teimum størstu kommununum (fleiri enn 1000 íbúgvar) ikki atgongd fyri</p>
<p>rørslutarnað.</p>
<p><em type="bold">6. Ítróttarhøll </em></p>
<p>Tað eru bara kommunur við fleiri enn 400 íbúgvum sum hava svarað spurninginum, allarhelst tí at</p>
<p>tað eru tær størru kommunurnar, sum hava ítróttarhallir. Allar hallir hava atgongd fyri rørslutarnað.</p>
<p><em type="bold">7. Frítíðarvirksemi, mentanarlig tiltøk og flutningsmøguleikar </em></p>
<p>Umleið helvtin av hesum støðum hevur atgongd fyri rørslutarnað. Og støðan er best hjá teimum</p>
<p>størru kommununum (fleiri enn 400 íbúgvar).</p>
<p><em type="bold">8. WC </em></p>
<p>Tá talan er um atgongd hjá rørslutarnaðum til wc, er støðan ikki góð. Bara 34% av teimum almennu</p>
<p>wc’unum hava atgongd fyri rørslutarnað. Bara 12 kommunur hava svarað spurninginum, og um tær</p>
<p>23 kommunurnar, sum annars hava svarað spurnarblaðnum, ikki hava svarað hesum spurningi, tí</p>
<p>tær einki alment wc hava, er støðan sum heild vánalig á hesum øki.</p>
<p><em type="bold">9. Sum heild </em></p>
<p>Sum heild kann sigast, at tað stendur hampuliga væl til við atgongd fyri rørslutarnað, tá talan er um</p>
<p>skúlar, læknar, fysio/ergoterapi, handlar og ítróttarhallir í kommununum. Og tað er serliga í teimum</p>
<p>størru kommununum (fleiri enn 400 íbúgvar), at hesi viðurskifti eru í lagi.</p>
<p>Verri stendur til, tá talan er um bókasøvn, frítíðarvirksemi, mentanarlig tiltøk, flutningsmøguleikar</p>
<p>og almenn wc. Eisini á hesum økjum eru tað tær størru kommunurnar, sum eru betur fyri, enn tær</p>
<p>smærru, tó at støðan ikki er nøktandi í teimum størru kommununum heldur.</p>
<p><em type="bold">Evnisdagur um rættindi hjá brekaðum og fyrimyndarreglurnar hjá ST fyri fólk, </em></p>
<p><em type="bold">ið bera brek </em></p>
<p>Tann 5. oktober 2004 skipaði stýrisbólkurin fyri evnisdegi um rættindi hjá brekaðum og um</p>
<p>fyrimyndarreglurnar hjá ST. Dagurin varð hildin í Norðurlandahúsinum, og skráin var hendan:</p>
<p>Kl. 13.00: Doris Hansen, formaður í stýrisbólkinum fyri Ár teirra brekaðu, beyð vælkomin.</p>
<p>Kl. 13.05: Hans Pauli Strøm, landsstýrismaður í almanna- og heilsumálum, setti dagin.</p>
<p>Kl. 13.15: Leila Solmunde, formaður í MBF: Handikap-politikkur er samfelagspolitikkur.</p>
<p>Kl. 13.40: Doris Hansen: Hvat kunnu fyrimyndarreglurnar brúkast til?</p>
<p>Kl. 13.55: M’as Blues Band spældi</p>
<p>Kl. 14.10:   Steðgur. Høvi var at síggja framsýning um atkomuviðurskifti í forhøllini.</p>
<p>Hjálpitólamiðstøðin og MBF skipaðu fyri.</p>
<p>Kl. 14.40 Marjun Bæk, prestur: <span type="quote">“..eg havi einki menniskja..”</span>(Luk 5,7). Hugleiðing.</p>
<p>Kl. 15.10: Halgir Winther Poulsen, sakførari: Fevna mannarættindi um brekað-rættindi?</p>
<p>Kl. 15.50: Bjørt Samuelsen tók samanum.</p>
<p>Kl. 16.10: Dagurin endaði.</p>
<p>Bjørt Samuelsen, fjølmiðlakvinna, stýrdi degnum og tók samanum. Teknmálstulkar tulkaðu tað, ið</p>
<p>varð sagt. Lars Ødegård, aðalskrivari í Norsk Handikapforbund, hevði eisini játtað at luttaka, men</p>
<p>hann gav avboð dagin fyri. Av hesi orsøk heittu vit á Jóanes Jakobsen um at luttaka við M’as Blues</p>
<p>Band, og hann játtaði alt fyri eitt. Fyri hetta hava Jóanes og hansara fólk nógv rós uppiborið.</p>
<p>Vit sendu einar 100 innbjóðingar út til politikarar, stovnar og feløg, sum vit hildu áttu at luttaka á</p>
<p>degnum. Dagurin eydnaðist væl, og undirtøkan var stór: stóri salurin í Norðurlandahúsinum var</p>
<p>fullsettur.</p>
<p>Tiltakið var alment, og luttøkan var ókeypis.</p>
<p><em type="bold">Tiltøk, sum fingu stuðul frá landsstýrismanninum í almannamálum eftir tilmæli </em></p>
<p><em type="bold">frá stýrisbólkinum </em></p>
<p>Ein av uppgávunum hjá stýrisbólkinum var at gera tilmæli um, hvussu fíggjarligi stuðulin frá</p>
<p>landsstýrismanninum skuldi veitast.</p>
<p>Tey, sum fingu fíggjarligan stuðul til tiltøk í Ári teirra brekaðu, vóru hesi:</p>
<p><em type="bold">Psoriasisfelagið og Giktafelag Føroya</em> fingu kr. 5.400,- til fyrilestrar um psoriasis og lívsvirði og </p>
<p>um psoriasis-gikt og lívsvirði. Tað vóru læknarnir Hugh og Eva Zacharia, sum hildu hesar</p>
<p>fyrilestrar.</p>
<p><em type="bold">Giktafelag Føroya</em> fekk kr. 6.320,- til fyrilestrarøð um Giktafelag Føroya og um, hvussu </p>
<p>Heimarøktin kann nýta hjálpartól sum fyribyrging, bæði hjá brúkarum og hjá Heimarøktini sjálvari.</p>
<p>Fyrilestrahaldarar vóru Anna Petersen, ergoterapeutur, og Leila Solmunde, brúkari.</p>
<p><em type="bold">Nýrafelagið</em> fekk kr. 1.939,25 til fund fyri sjúkrahússtarvsfólk og ein almennan fund um livikorini </p>
<p>hjá nýrasjúkum ella dialysusjúklingum í Føroyum. Formaðurin, næstformaðurin og ein ráðgevi hjá</p>
<p>Nyreforeningen í Danmark luttóku á fundunum.</p>
<p><em type="bold">Heilafelagið</em> fekk kr. 8.444,- til kunnandi fund um kanning av livikorunum hjá apopleksiraktum í </p>
<p>Føroyum. Endamálið við fundinum var at koma á tal við lands- og kommunalpolitikarar, fakfólk og</p>
<p>avvarðandi.</p>
<p><em type="bold">Diabetesfelag Føroya</em> fekk kr. 10.000,- til tiltak í sambandi við Altjóða diabetesdagin, sum er 14. </p>
<p>november. Norski diabetes-professarin dr. med. Jak Jarwell, og formaðurin í norska</p>
<p>diabetesfelagnum, Sindre Børke, luttóku í tiltakinum.</p>
<p><em type="bold">Javni</em> fekk kr. 10.000,- til ráðstevnu við heitinum Skúlin fyri øll – hvussu fáa vit hann? Endamálið </p>
<p>við ráðstevnuni var, at skúlin fyri øll skal verða – og vera fyri øll! Fyrilestrahaldararnir vóru øll</p>
<p>serkøn skúlafólk, ið lýstu støðu og royndir á skúlaøkinum.</p>
<p><em type="bold">M’as Blues Band</em> við Jóannesi Jakobsen fekk kr. 15.000,- til skúlakonsertferð kring landið. Ætlanin </p>
<p>við skúlakonstertunum var at røkka út til tey ungu, áðrenn fordómar fáa fastatøkur og harvið skerja</p>
<p>møguleikan hjá teimum at viðurkenna, at lívið er í ymsum litum og útgávum.</p>
<p><em type="bold">Meginfelag teirra brekaðu</em> fingu kr. 24.000,- til evnisviku fyri allar fólkaskúlar í landinum. Evni </p>
<p>var <span type="quote">“At vera brekaður, at vera øðrvísi enn tey flestu”</span>. Endamálið við evnisvikuni var at økja um</p>
<p>kunnleikan til hesi menniskju, soleiðis at vit skilja tey betur, og okkum sjálvi, um vit koma í eina</p>
<p>líknandi støðu.</p>
<p><em type="bold">Parkinsonfelagið</em> fekk kr. 18.167,- til evnisdag um parkinsonsjúkuna. Fyrilestrahaldarar vóru Erik </p>
<p>Dupont, yvirlækni og serlækni í parkinsonsjúkuni, og Vivi Dupont, sjúkrarøktarfrøðingur við</p>
<p>servitan innan parkinsonsjúkuna. Endamálið við evnisdegnum var at virka fyri betri liviumstøðum</p>
<p>til sjúklingar, og fyri øktari vitan um sjúkuna hjá røktarstarvsfólki.</p>
<p><em type="bold">Føroya Blindafelag</em> fekk kr. 22.800,- til at gera upplýsandi tilfar um blind og sjónveik. Lýsingarnar </p>
<p>skuldu sendast í SVF seinastu mánaðirnar í 2003.</p>
<p><em type="bold">Brian Gilligan</em> fekk kr. 5.000 fyri at geva út fløguna Til Arngrím. Brian Gilligan starvaðist eitt </p>
<p>skifti á verkhúsinum Virkni. Har sá hann, hvussu góða ávirkan, stillur tónleikur hevði á fólk við</p>
<p>samskiftistrupulleikum orsakað av avmarkaðum førleika. Tónleikurin á fløguni er millum annað</p>
<p>ætlaður hesum fólkum.</p>
<p><em type="bold">Deyvafelag Føroya</em> fekk kr. 15.000,- til teknmálstulkingar av føroyskum sjónvarpssendingum.    </p>
<p><em type="bold">Skjal 1: </em></p>
<p><em type="bold">Spurnarblað um atkomumøguleikar hjá rørslutarnaðum </em></p>
<p>Navn á kommunu:_________________________________________</p>
<p>1. Hvussu nógv fólk búgva í kommununi?</p>
<p>2. Hvussu nógv rørslutarnað búgva í kommununi (um møguleiki er fyri at svara hesum spurningi)?</p>
<p>3. Hava tey rørslutarnaðu atgongd til:</p>
<p>3.1. Skúla?</p>
<p>Ja    Nei   Veit ikki</p>
<p>Er skúlin í býnum / bygdini?</p>
<p>Ja   Nei   Veit ikki</p>
<p>Viðmerkingar:_________________________________________________________________ _____________________________________________________________________________ _____________________________________________________________________________</p>
<p>3.2. Lækna?</p>
<p>Ja    Nei   Veit ikki</p>
<p>Er læknin í býnum / bygdini?</p>
<p>Ja   Nei   Veit ikki</p>
<p>Viðmerkingar:_________________________________________________________________ _____________________________________________________________________________ _____________________________________________________________________________</p>
<p>3.3. Fysio- ella ergoterapeutiska viðgerð?</p>
<p>Ja    Nei   Veit ikki</p>
<p>Er fysio- ella ergoterapeutiska viðgerðin í býnum / bygdini?</p>
<p>Ja   Nei   Veit ikki</p>
<p>Viðmerkingar:_________________________________________________________________ _____________________________________________________________________________ _____________________________________________________________________________</p>
<p>3.4. Handlar?</p>
<p>Klædnahandlar Ja  Nei  Veit ikki  Matvøruhandlar Ja  Nei  Veit ikki  Aðrar handlar Ja   Nei  Veit ikki</p>
<p>Eru handlarnir í býnum / bygdini?</p>
<p>Ja   Nei   Veit ikki</p>
<p>Viðmerkingar:_________________________________________________________________ _____________________________________________________________________________ _____________________________________________________________________________</p>
<p>3.5. Bókasavn?</p>
<p>Ja    Nei   Veit ikki</p>
<p>Er bókasavnið í býnum / bygdini?</p>
<p>Ja   Nei   Veit ikki</p>
<p>Viðmerkingar:_________________________________________________________________ _____________________________________________________________________________ _____________________________________________________________________________</p>
<p>3.6. Ítróttarhøll?</p>
<p>Ja    Nei   Veit ikki</p>
<p>Er ítróttarhøllin í býnum / bygdini?</p>
<p>Ja   Nei   Veit ikki</p>
<p>Viðmerkingar:_________________________________________________________________ _____________________________________________________________________________ _____________________________________________________________________________</p>
<p>3.7. Annað frítíðarvirksemi?</p>
<p>Ja    Nei   Veit ikki</p>
<p>Viðmerkingar:_________________________________________________________________ _____________________________________________________________________________ _____________________________________________________________________________</p>
<p>3.8. Mentanarlig tiltøk?</p>
<p>Ja    Nei   Veit ikki</p>
<p>Viðmerkingar:_________________________________________________________________ _____________________________________________________________________________ _____________________________________________________________________________</p>
<p>4. Hava tey rørslutarnaðu atgongd til nakað alment wc?</p>
<p>Ja    Nei   Veit ikki</p>
<p>Viðmerkingar:_________________________________________________________________ _____________________________________________________________________________ _____________________________________________________________________________</p>
<p>5. Eru nakrir flutningsmøguleikar fyri rørslutarnað?</p>
<p>Ja    Nei   Veit ikki</p>
<p>Viðmerkingar:_________________________________________________________________ _____________________________________________________________________________ _____________________________________________________________________________</p>
<p>6. Hvussu hava tey rørslutarnaðu møguleika at kunna seg um atkomumøguleikar?</p>
<p>Greiðið frá:___________________________________________________________________</p>
<p>_____________________________________________________________________________ _____________________________________________________________________________</p>
<p>7. Hava tygum annars atkomumøguleikar hjá fólki við avmarkaðum førleika í huga, tá tygum leggja til rættis virksemið í kommununi?</p>
<p>Greiðið frá:___________________________________________________________________ _____________________________________________________________________________ _____________________________________________________________________________</p>
<p>8. Hvussu meta tygum, at tygara kommuna tekur sær av teimum rørslutarnaðu?</p>
<p>Greiðið frá:___________________________________________________________________ _____________________________________________________________________________ _____________________________________________________________________________</p>
<p>Vinaliga sendið svarið til:</p>
<p><em type="bold">Almannamálaráðið </em></p>
<p>Ár teirra brekaðu 2003 Eirargarð 2 100 Tórshavn</p>
<p>í seinasta lagi 20. februar 2004.</p>
<p>Tað ber eisini til at svara spurnarblaðnum á www.amr.fo</p>
</body></document>