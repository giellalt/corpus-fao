<document xml:lang="fao" id="no_id"><header><title/><genre code="admin"/><author><unknown/></author><wordcount>8219</wordcount><conversion_status type="standard"/><availability><license type="standard"/></availability><multilingual/><origFileName>fiskidagaskipan-og-umsitingarætlan-frágreiðing-frá-arbeiðsbólki-mai-2019.pdf</origFileName><metadata><uncomplete/></metadata><version>XSLtemplate $Revision: 187360 $; file-specific xsl  Revision; common.xsl  $Revision: 154948 $; </version></header><body><p xml:lang="vep">Fiskidagaskipan</p>
<p xml:lang="nob">og</p>
<p>umsitingarætlan</p>
<p>Frágreiðing og tilmæli frá arbeiðsbólkinum  at gera uppskot til umsitingarætlan og at eftirmeta skipanina í fiskiskapinum  eftir botnfiski undir Føroyum</p>
<p xml:lang="sme">6. mai  2019</p>
<p xml:lang="isl">Innihald</p>
<p xml:lang="isl"><em type="italic">1. Inngangur .................................................................................................................. 5 </em></p>
<p><em type="italic">2. Tilmæli – samandráttur ............................................................................................. 6 </em></p>
<p><em type="italic">2.1 Fiskidagaskipan og økisfriðingar ................................................................................... 6 </em></p>
<p><em type="italic">2.2 Uppskot til umsitingarætlan ......................................................................................... 6 </em></p>
<p><em type="italic">3. Fiskidagaskipanin og økisfriðingar ............................................................................. 7 </em></p>
<p><em type="italic">3.1 Fiskidagaskipanin frá 1996 ........................................................................................... 7 </em></p>
<p><em type="italic">3.2 Tilmæli um, at fiskidagaskipanin heldur fram ............................................................... 8 </em></p>
<p><em type="italic">3.3 Lógarbroytingar ............................................................................................................ 9 </em></p>
<p><em type="italic">3.4 Samanberandi lýsing av fiskidagaskipan og kvotuskipan .............................................. 9 </em></p>
<p><em type="italic">3.5 Eftirmeting av fiskidagaskipanini og økisfriðingum í føroyskum sjógvi ....................... 11 </em></p>
<p><em type="italic">4. Uppskot til umsitingarætlan og veiðireglu ............................................................... 13 </em></p>
<p xml:lang="isl"><em type="italic">4.1 Inngangur ................................................................................................................... 13 </em></p>
<p><em type="italic">4.2 Virkisøki og endamál .................................................................................................. 13 </em></p>
<p xml:lang="isl"><em type="italic">4.3 Veiðireglan ................................................................................................................. 14 </em></p>
<p xml:lang="est"><em type="italic">4.4 Stabilitetsregla ............................................................................................................ 17 </em></p>
<p><em type="italic">4.5 Vísindalig ráðgeving .................................................................................................... 17 </em></p>
<p xml:lang="isl"><em type="italic">4.6 Avgerðartilgongd ........................................................................................................ 17 </em></p>
<p xml:lang="isl"><em type="italic">4.7 Gildistíð og eftirmeting ............................................................................................... 18 </em></p>
<p xml:lang="isl"><em type="italic">Fylgiskjal 1. Arbeiðssetningur ....................................................................................... 19 </em></p>
<p><em type="italic">Fylgiskjal 2: Uppskot til umsitingarætlan og veiðireglu ................................................. 20 </em></p>
<p><em type="italic">Fylgiskjal 3: Simulering av veiðiregluni – arbeiðsskjal frá Havstovuni ........................... 23 </em></p>
<p xml:lang="isl">1. Inngangur</p>
<p>Landsstýrismaðurin í fiskivinnumálum setti á heysti 2018 ein arbeiðsbólk við umboðum fyri vinnuna, Havstovuna og fyrisitingina at gera uppskot til umsitingarætlan fyri fiskiskapin eftir botnfiski undir Føroyum og í tí sambandi eisini eftirmeta skipanina í fiskiskapinum í síni heild. Í arbeiðsbólkin vórðu vald:</p>
<p>Anfinn Olsen            Føroya Reiðarafelag Hanus Hansen           Føroya Reiðarafelag Ludvík við Stein           Føroya Reiðarafelag Hálvdan Gudmundsen       Føroya Reiðarafelag Gulak Gulaksen          Felagið Trolbátar Anfinnur Garðalíð        Føroya Skipara- og Navigatørfelag Jan Højgaard            Føroya Fiskimannafelag Ólavur Gunnarsson        Maskinmeistarafelagið Óli Jacobsen            Meginfelag Útróðrarmanna Petur Steingrund         Havstovan Jóhan Simonsen          Vørn  Jens Helgi Toftum        Fiskimálaráðið, samskipari</p>
<p>Bólkurin hevði sín fyrsta fund síðst í september 2018. Fram til ársskiftið var uppgávan mest at viðgera og ummæla ætlanirnar og uppskot, sum landsstýrismaðurin hevði um fiskidagar og aðrar reguleringar fyri 2019. Í januar 2019 varð bólkurin skipaður meiri formliga, og ein arbeiðssetningur varð orðaður (skjal 1).</p>
<p>Sambært arbeiðssetninginum er høvuðsuppgávan hjá bólkinum at gera tilmæli um, hvussu vit best fyrisita fiskiskapin eftir botnfiski í føroyskum sjógvi í samsvari við málið um røkt og lívfrøðiliga og búskaparliga burðardygga gagnnýtslu av tilfeinginum.</p>
<p>Arbeiðsbólkurin skal meta um og viðgera ásetingarnar í lógini um fyrisiting av sjófeingi um at fara  frá  fiskidøgum  til  kvotur  í  2020.  Bólkurin  skal  í  hesum  sambandi  eftirmeta fiskidagaskipanina  og  aðrar  reguleringar  í  fiskiskapinum  eftir  botnfiski  í  føroyskum  sjógvi (økisfriðingar, tekniskar reglur um reiðskap o.tíl.). Somuleiðis skulu fyrimunir og vansar við kvotum  mótvegis  fiskidøgum  lýsast.  Bólkurin  skal  gera  ítøkilig  uppskot  um  møguligar tillagingar  í  regluverkinum  á  økinum.  Arbeiðsbólkurin  skal  eisini  gera  uppskot  um umsitingarætlan(ir)  og  veiðireglu(r)  fyri  fiskiskapin  eftir  botnfiski  í  føroyskum  sjógvi samsvarandi ásetingunum í § 33 í lógini um fyrisiting av sjófeingi og endamálsorðingunum í lógini.  Í  umsitingarætlanini  skulu  vera  meginreglur  og  mannagongd  fyri  at  áseta  árligu fiskimøguleikarnar í fiskiskapinum eftir botnfiski í føroyskum sjógvi.</p>
<p>Bólkurin  skuldi  lata  landsstýrismanninum  frágreiðing  og  uppskot  til  umsitingarætlan  í seinasta lagi 15. mars 2019. Hendan freistin varð seinni broytt.</p>
<p>Anfinn Olsen fór úr bólkinum, tá hann legði frá sær sum formaður í Reiðarafelagnum í januar 2019.</p>
<p>2. Tilmæli – samandráttur</p>
<p>2.1 Fiskidagaskipan og økisfriðingar</p>
<p>Arbeiðsbólkurin mælir til, at fiskidagaskipan eisini frameftir verður høvuðsamboðið í at stýra fiskiskapinum eftir toski á landgrunninum, hýsu og upsa í føroyskum sjógvi. Ásetingarnar í lógini um fyrisiting av sjófeingi, um at fara frá fiskidøgum til kvotur 1. januar  2020, verða broyttar samsvarandi.</p>
<p>Arbeiðsbólkurin  heldur  eisini,  at  økisfriðingar  framhaldandi  eiga  at  vera  ein  partur  av fyrisitingini av fiskiskapinum eftir botnfiski í føroyskum sjógvi.</p>
<p>Við  orkuni  og  tíðarkørmunum  hevur  ikki  verið  gjørligt  hjá  arbeiðsbólkinum  at  eftirmeta fiskidagaskipanina og hinar reguleringarnar, sum í góða fjórðingsøld hava verið grundvøllurin í stýringini av fiskiskapinum eftir botnfiski. Bólkurin mælir til at eftirmeta og eftirhyggja alla skipanina,  fyri  at  fáa  eina  heildarmynd  av,  um  skipanirnar  virka  eftir  ætlan  og  tæna endamálinum um burðardygga gagnnýtslu av tilfeinginum.</p>
<p>2.2 Uppskot til umsitingarætlan</p>
<p>Arbeiðsbólkurin  hevur  uppskot  til  eina  umsitingarætlan,  sum  skal  vera  karmurin  um fyrisitingina av fiskidagaskipanini.</p>
<p>Umsitingarætlanin ásetir reglur og mannagongd fyri, hvussu vit áseta fiskidagar fyri hvørt fiskiár. Málið er, at vit gagnnýta fiskastovnarnar burðardygt – lívfrøðiliga og búskaparliga.</p>
<p>Bólkurin hugsar sær, at umsitingarætlanin fyrstu ferð verður brúkt, tá fiskidagar verða ásettir fyri 2020.</p>
<p>Bulurin í umsitingarætlanini er ein veiðiregla, sum sigur, hvussu fiskidagatalið verður ásett. Málið er at stýra fiskiskapinum, so at vit eru innan fyri ásett mørk. Veiðireglan leggur upp til, at  tað  ikki  skal  vera  neyðugt  at  hækka  ella  lækka  dagatalið á  hvørjum  ári.  Hetta  skal  bert gerast, um fortreytirnar við fiskastovnunum ella lutfallið millum veiðu og fiskastovn broytast munandi.</p>
<p>Fyri at hava ávísan stabilitet í kørmum og veiðimøguleikum er  ásett, at um vit fara út um ásettu mørkini, og dagatalið skal stillast, skal dagatalið verða sett fimm prosent hægri ella lægri enn fiskiárið frammanundan.</p>
<p>Eftir uppskotinum er tað landsstýrismaðurin, sum við kunngerð ásetir fiskidagatal fyri hvørt fiskiár. Hetta skal hann gera við støði í veiðiregluni, vísindaligu ráðgevingini frá Havstovuni og  eftir  at  hava  ráðført  seg  við  eina  nevnd,  sum  verður  sett  við  fólki  umboðandi  allar skipabólkar  og  veiðihættir  í  fiskidagaskipanini,  umframt  fólki  frá  Havstovuni  og fiskiveiðieftirlitinum.</p>
<p>Ein umsitingarætlan hevur eisini týdning, tá vit selja føroyskan fisk og fiskavørur. Gongdin seinastu  árini  hevur  verið,  at  fiskakeyparar  og  brúkarar  vilja  hava  váttan  fyri,  at  fiskur  og fiskavørur hava uppruna í burðardyggum fiskiskapi. Umsitingarætlanir eru knýttar at teimum góðkenningum,  sum  Marine  Stewardship  Council  (MSC)  og  onnur  privat  feløg  lata  um burðardyggan fiskiskap og hava tí eisini týdning fyri at varðveita ella sleppa á teir marknaðir, ið geva betri prís.</p>
<p>3. Fiskidagaskipanin og økisfriðingar</p>
<p>3.1 Fiskidagaskipanin frá 1996</p>
<p>Skipanin við fiskidøgum, sum uppskotið frá Skipanarnevndini í 1996 legði lunnar undir, hevur skjótt í eina fjórðingsøld verið høvuðsamboðið at skipa fiskiskapin eftir toski, hýsu og upsa í føroyskum  sjógvi.  Nógvar  av  teimum  stóru  økisfriðingum,  sum  enn  eru  galdandi,  eru  frá somu tíð og vóru ein partur av semjuni í Skipanarnevndini.</p>
<p>Í frágreiðing síni í 1996 helt Skipanarnevndin, at veiðitrýstið kann stýrast við fiskidøgum, og at hetta, saman við økisfriðingum, kann vera grundarlag undir, at veiðitrýstið rakar rætt á teir tríggjar høvuðsbotnfiskastovnarnar. Hugsanin var, at ein tílík skipan, á sama hátt sum kvotur, kann hava tamarhald á royndini hjá fiskiflotanum, so ikki meira enn ásettur partur av stovninum  í  miðal  verður  veiddur  burturúr  á  hvørjum  ári,  og  at  gýtingarstovnurin  verður varðveittur oman fyri ásett minstamark.</p>
<p>Fiskidagaskipanin byggir á útrokningar av veiðievnunum hjá fiskiførum. Veiðievni er eitt mát fyri,  hvussu  stórt  veiðitrýst  eitt  miðal  fiskifar  í  hvørjum  skipabólki  fremur  hvønn  dag. Skipanarnevndin  brúkti  miðal  veiðievni  1985-1994  sum  grundarlag.  Skipanin  og  býtið  av fiskidøgum millum bólkar varð gjørt soleiðis, at hetta, saman við øðrum reguleringum, skuldi føra til eina burðardygga stovnsstødd og veiðitrýst fyri hvønn stovnin sær.</p>
<p>Heldur enn á hvørjum ári at áseta eina kvotu í tonsum av fiski fyri hvørt fiskaslag út frá ársins stovnsmeting, var hugsanin hjá Skipanarnevndini, at ásett verður eitt fiskidagatal fyri hvønn bólk av fiskiførum, bygt á stovnsmetingar fyri fleiri ár, sum skal tryggja, at heildarveiðitrýstið á  teimum  trimum  týdningarmestu  botnfiskastovnunum,  ikki  fer  upp  um  ásett</p>
<p>Politiska skipanin fylgdi í høvuðsheitum tilmælunum frá Skipanarnevndini, og 1. juni 1996 var fiskidagaskipanin sett í staðin fyri ta kvotuskipan, sum hevði verið síðani summarið 1994.</p>
<p>Fiskidagaskipanin,  sum  var  sett  í  lógini  um  vinnuligan  fiskiskap,  gjørdist  tó  ikki  heilt  tann sama,  sum  uppskotið  frá  Skipanarnevndini  legði  upp  til.  Eitt  nú  var  talið  á  fiskidøgum  frá byrjan væl størri, enn mælt var til í frágreiðingini hjá Skipanarnevndini. Harumframt mælti Skipanarnevndin til egnar fiskidagar, og at tað skuldi bera til frítt at umseta dagarnar, men longu frá byrjan, og sum frá leið, vóru møguleikarnir fyri at avhenda fiskidagar nógv skerdir.</p>
<p>Fiskidagaskipanin hevur verið síðani 1996. Eftir lógini um vinnuligan fiskiskap ásetti Løgtingið fyri hvørt fiskiár eitt hámark fyri, hvussu nógvar dagar skip og bátar kundu royna.</p>
<p>Mannagongdin var, at á hvørjum ári skuldi Havstovan lata landsstýrismanninum stovnsmetingar,  tilmæli  um  fiskidagar  komandi  fiskiárið,  umframt  tilmæli  um,  hvussu  fiskiskapurin skuldi  skipast.  Harafturat  skuldi  Fiskidaganevndin,  sum  var  mannað  við  umboðum  fyri vinnuna á sjónum, hvørt ár lata landsstýrismanninum samsvarandi tilmæli.</p>
<p>Í lógini um fyrisiting av sjófeingi helt fiskidagaskipanin fram. Bæði fyri 2018 og fyri 2019 er tað Løgtingið, sum við lóg hevur ásett fiskidagatalið. Ásetta fiskidagatalið er bæði árini tað sama  sum  í  fiskiárinum  2016/2017.  Mannagongdin  við  ráðgeving  og  tilmælum  frá Havstovuni og Fiskidaganevndini er tó ikki longur partur av sjálvari lógini.</p>
<p>3.2 Tilmæli um, at fiskidagaskipanin heldur fram</p>
<p>Arbeiðsbólkurin  mælir  til  at  halda  fast  við  meginreglurnar  og  høvuðstættirnar  í  verandi fiskidagaskipan.  Hetta  ber  í  sær,  at  ásetingin  í  lógini  um  fyrisiting  av  sjófeingi,  um  at kvotuskipan verður sett í verk í fiskiskapinum eftir botnfiski frá 1. januar 2020, verður broytt samsvarandi.</p>
<p>Bólkurin  heldur,  at  ein  fiskidagaskipan,  ið  verður  fyrisitin  eftir  tí  umsitingarætlan,  sum arbeiðsbólkurin hevur uppskot um, er betri hóskandi at brúka í blandingsfiskiskapinum eftir toski, hýsu og upsa í føroyskum sjógvi enn ein kvotuskipan.</p>
<p>Hetta  merkir  ikki,  at  verandi  fiskidagaskipan  er  lýtaleys.  Tí  mælir  bólkurin  eisini  til,  at  øll skipanin verður eftirmett.</p>
<p>Tilmælið  um  fiskidagaskipan  ber  í  sær,  at  grundreglurnar  og  høvuðstættirnir  í  verandi fiskidagaskipan  verða  varðveittar.  Fiskidagatal  verður  ásett  fyri  hvørt  fiskiár,  og  dagarnir verða býttir millum somu bólkar, sum eru í skipanini í dag.</p>
<p>Tilmælið  leggur  tó  upp  til  tvær  høvuðsbroytingar  í  fyrisitingini  av  fiskidagaskipanini:  Tann fyrra er, at karmurin um at áseta fiskidagar verður ein politiskt góðkend umsitingarætlan, sum ásetir reglur og mannagongd fyri, hvussu árliga fiskidagatalið verður sett.</p>
<p>Hin broytingin er, at tað verður landsstýrismaðurin, sum við kunngerð ásetir fiskidagatal fyri hvørt fiskiár. Hetta skal hann gera við støði í umsitingarætlanini, vísindaligu ráðgevingini frá Havstovuni  og  eftir  at  hava  ráðført  seg  við  eina  nevnd  umboðandi  allar  skipabólkar  og veiðihættir í fiskidagaskipanini, umframt fólki frá Havstovuni og fiskiveiðieftirlitinum.</p>
<p>Í  hvørjum  bólki  verða  dagarnir  framvegis  tillutaðir  rættindahavarum  sum  egnir  fiskidagar, undantikið í bólki 5, sum fær felags fiskidagar.</p>
<p>Arbeiðsbólkurin mælir til, at reglurnar fyri at avhenda fiskidagar verða endurskoðaðar, so at fiskidagar,  sum  ikki  verða  brúktir,  verða  lættari  atkomiligir  hjá  øðrum  rættindahavarum  í sama bólki, sum hava tørv á fiskidøgum.</p>
<p>3.3 Lógarbroytingar</p>
<p>Um  tilmælini  hjá  arbeiðsbólkinum  fáa  politiska  undirtøku,  er  neyðugt  at  tillaga  lógina  um f</p>
<p>1. Kapittul 4 (greinarnar 22-27 og greinarnar 29-32) í lógini um sjófeingi verður broyttur, so at  allar  ásetingar  um  mest  loyvdu  veiðu  og  kvotur  verða  strikaðar,  og  ásetingar  um fiskidagar  settar  ístaðin.  Lógarteksturin  verður  orðaður  soleiðis,  at  tað  er  landsstýrismaðurin, sum fyri hvørt fiskiár við kunngerð ásetir fiskidagar eftir mannagongd og reglum í umsitingarætlanini. Bólkarnir vera óbroyttir, og fiskidagar verða ásettir fyri somu bólkar, sum eru í verandi lóg.</p>
<p>2. Harnæst  verður  grein  33  um  umsitingarætlan  og  veiðireglur  broytt  og  lagað  til  eina fiskidagaskipan.</p>
<p>3. Kapittul 16 (greinarnar 73-80) verður strikaður. Hesin kapittul í lógini er mest av fyribils slag og er eitt úrslit av, at gjørt varð av at útseta kvotuskipanina, og at fiskidagaskipan skuldi halda fram, fyrst fyri 2018 og seinni fyri 2019. Tær greinar í kapitli 16, sum snúgva seg  um  avhending  og  flyting  av  fiskidagarættindum,  verða  tó  fluttar  til  kapittul  4, samstundis sum reglurnar verða broyttar, so at óbrúktir fiskidagar í hvørjum bólki verða lættari atkomuligir hjá øðrum í bólkinum, sum hava tørv á døgum.</p>
<p>3.4 Samanberandi lýsing av fiskidagaskipan og kvotuskipan</p>
<p>Samsvarandi arbeiðssetninginum er her hugt at fyrimunum og vansum við kvotum mótvegis fiskidøgum.</p>
<p xml:lang="isl"><em type="italic">Hjáveiða og útblak </em></p>
<p>Størsta styrkin við fiskidagaskipanini er, at tá einki hámark er sett fyri veiðuni, kunnu øll sløg og allar nøgdir avreiðast. Í skipanini er lítil eggjan til at blaka veiðu útaftur, ella til at umdoypa fisk fyri at halda seg til ásettar kvotur. Sostatt eru veiðitølini álítandi. Tó kann <span type="quote" xml:lang="eng">”high-grading”</span> koma  fyri,  m.a.  við,  at  undirmálsfiskur  ikki  verður  landaður,  og  tískil  kann  hann  vera undirumboðaður í avreiðingartølunum.</p>
<p>Hinvegin er helst størsti veikleikin við kvotuskipanum, at vandin er stórur fyri, at veiða verður blakað út ella umdoypt, serliga tá kvoturnar eru smáar. Eisini er  vandi fyri ‘high-grading’, tað vil t.d. siga, at smáur fiskur verður blakaður út, tí betri prísur fæst fyri størra fiskin.</p>
<p><em type="italic">Stýring av veiðitrýsti </em></p>
<p>Ein  veikleiki  við  fiskidagaskipanini  er,  at  tað  kann  vera  torført  at  stýra  veiðitrýstinum,  tí fiskidagarnir  verða  ikki  latnir  til  einstakt  fiskaslag.  Í  blandingsfiskiskapi  kann  veiðitrýstið gerast  lutfalsliga  stórt  á  fiskasløg,  sum  eru  illa  fyri.  Við  fiskidagaskipan  er  vanliga  veikt samband millum ásettu fiskidagarnar og veiðitrýstið á stovnarnar. Rættiliga líkt dagatal kann taka nógv størri prosentpart av stovninum onkur ár enn onnur, og hetta kann elva til øktan vanda fyri, at vit ganga stovnunum ov nær, av tí at torført er at stýra veiðitrýstinum, serliga, tá ið stovnar eru í minking.</p>
<p>Við eini kvotuskipan ber í prinsippinum betur til at stýra veiðitrýstinum á einstøk fiskasløg, tí tilmæli og fiskirættindi verða givin fyri hvørt slagið sær. Við kvotuskipanum er vanliga gott samsvar  millum  hámark  og  veiðitrýst  á  fiskastovnarnar,  og  sostatt  er  lættari  at  stýra veiðitrýstinum, um ein stovnur til dømis minkar. Í fyrsta lagi, tí at kvotur eru givnar fyri hvørt fiskaslag sær, og í øðrum lagi, tí at tað ber til at fylgja við, um og nær kvotan er uppfiskað.</p>
<p xml:lang="swe"><em type="italic">Effektivitetsøkingar </em></p>
<p>Við eini skipan við hámarksveiðu hevur tað minni týdning fyri fiskastovnin og veiðitrýstið, um effektiviteturin í flotanum broytist við størri førum ella betri reiðskapi og tekniskari útgerð. Effektivitetsøkingin  ger  sum  oftast,  at  tú  fært  fiskað  somu  nøgd skjótari og  effektivari.  Tá hámarksveiðan er rokkin, steðgar fiskiskapurin.</p>
<p>Í  eini  fiskidagaskipan  ber  bert  til  at  leggja  upp  fyri  effektivitetsøking  við  at  taka  dagar  úr skipanini, soleiðis at samlaðu veiðievnini hjá flotanum eru óbroytt.</p>
<p xml:lang="isl"><em type="italic">Búskaparlig burðardygd </em></p>
<p>Øll fiskidagaskipanin er gjørd við støði í einum søguligum flotabygnað (1984-1994), og skal skipanin tæna stovnsrøktini, er alla tíðina neyðugt at tryggja, at fiskiorkan og veiðievnini ikki gerast størri. Hetta hevur millum annað verið gjørt við reglum, ið áseta fiskiorku við støði í skipastødd og maskinorku soleiðis, at tá tú til dømis flytur fiskidagar á størri og effektivari skip, verður dagatalið at flyta skert fyri at leggja upp fyri, at veiðievnini ikki skulu gerast størri. Hetta  avmarkar.  Tí  verður  ofta  ført  fram,  at  fiskidagaskipanin  búskaparliga  sæð  er  ein stirvnari skipan, tí møguleikarnir hjá vinnuni búskaparliga at tillaga, effektivisera og optimera raksturin ikki eru teir somu sum í eini kvotuskipan.</p>
<p>Í eini skipan við hámarksveiðu og kvotum eru fyritreytirnar øðrvísi. Tað ger tað sama, um tú fiskar tína kvotu við einum stórum skipi ella einum minni skipi. Verða kvoturnar latnar sum eginkvotur og eru umsetiligar, gevur hetta rættindahavarum rúmari møguleikar til at tillaga og optimera fiskiskapin og veiðitól, tí ein er ikki avmarkaður av treytum í regluverkinum um skipastødd, maskinorku o.a.</p>
<p><em type="italic">Fiskiveiðieftirlit </em></p>
<p>Eftirlit undir eini skipan við fiskidøgum er einfaldari enn í eini kvotuskipan, serliga tí at ongar eggjanir  eru  til  at  snýta  við  upplýsingum  um  veiðitøl  og  at  blaka  fisk  útaftur.  Í  fiskidagaskipanini snýr tað seg mest um at hava eftirlit við fiskidagatalinum og veiðiorkuni.</p>
<p>Í skipanum við hámarksveiðu og kvotum eru krøvini til eftirlit øðrvísi. Her krevst ofta betri eftirlit fyri at tryggja, at fiskifør halda seg til ásettar kvotur, og at tey ikki blaka fisk útaftur fyri at kunna halda ásetta kvotu og bert taka tann fisk ella ta fiskastødd til lands, ið gevur besta avreiðingarvirðið. Eftirlit skal eisini vera við veiðitølum á skipum og landingarstøðum fyri at fáa vissu fyri, at alt er rætt upplýst og avstaðfarið við veiðidagbókum, landingum, hagreiðing og virking umborð.</p>
<p>3.5 Eftirmeting av fiskidagaskipanini og økisfriðingum í føroyskum sjógvi</p>
<p>Eftir arbeiðssetninginum skal arbeiðsbólkurin eftirmeta dagaskipanina og aðrar reguleringar í fiskiskapinum eftir botnfiski í føroyskum sjógvi.</p>
<p>Við  orkuni  og  tíðarkarminum  hevur  bólkurin  ikki  sæð  seg  føran  fyri  at  gera  eina  slíka eftirmeting á nøktandi og fullgóðan hátt. Arbeiðsbólkurin hevur tí heldur ikki gjørt ítøkilig tilmæli um grundleggjandi broytingar í fiskidagaskipanini ella økisfriðingum.</p>
<p>Botnfiskiskapurin undir Føroyum hevur í skjótt fjórðingsøld verið umsitin undir tí skipan við fiskidøgum, sum uppskotið frá Skipanarnevndini legði lunnar undir í 1996. Skipanarnevndin gjørdi longu í frágreiðing síni í 1996 vart við, at av tí, at skipanin ikki er roynd aðrastaðni, er umráðandi, at royndirnar við skipanini gjølla verða kannaðar og mettar móti endamálinum.</p>
<p>Ein  heildarmeting  av  allari  skipanini  í  fiskiskapinum  eftir  botnfiski  í  føroyskum  sjógvi  er alneyðug,  og  arbeiðsbólkurin  mælir  til,  at  tíð  og  orka  verður  sett  av  til  at  gera  eina  slíka eftirmeting. Høvuðsendamálið er at vita, um skipanin virkar eftir ætlan, og um hon stuðlar undir góða stovnsrøkt, og at vit gagnnýta tilfeingið soleiðis, at vinnan og samfelagið fær sum mest  burturúr.  Eftirmetingin  skal  lýsa,  hvussu  gongdin  hevur  verið  við  veiðievnum  og  at kanna sambandið millum veiðitrýst, veiðievni og fiskidagar.</p>
<p>Í eftirmetingini eiga allir tættir í fiskidagaskipanini og umsitingini av henni at takast upp.</p>
<p>Ein av høvuðsuppgávunum í eftirmetingini er við nýggjari tølum at endurtaka roknistykkið, sum Skipanarnevndin hevði sum grundarlag fyri at áseta fiskidagar í 1996. Fiskiorkunevndin setti sær í 2008 fyri at gera roknistykkið av nýggjum við tilfari frá 1997-2007, men sum skilst, bar hetta ikki til millum annað tí, at hagtalsgrundarlagið ikki var mett nóg gott.</p>
<p>Arbeiðsbólkurin hevur í sambandi við eina eftirmeting m.a. umrøtt skipanina við innaru og ytru  fiskidagaleið.  Í  verandi  skipan  eru  ásettu  fiskidagarnir  galdandi  fyri  fiskiskap  á  innaru fiskidagaleið. Í  bólkunum 2, 3, 4 A, 4 B og 4 T, sum hava egnar fiskidagar, kunnu dagarnir býtast um til fiskiskap á ytru fiskidagaleið við lutfallinum 1:3.</p>
<p>Á  ytru fiskidagaleið er tað vanliga annar fiskur, enn tann, ið dagarnir verða settir fyri á innaru fiskidagaleið, ið skipini royna eftir. Húkaflotan fiskar til dømis brosmu og longu, men eisini tosk á Íslandsrygginum. Hesin fiskiskapur og rættindi verða stýrd við ásetingin av fiskidøgum fyri tosk, hýsu og upsa á innaru leið. Um til dømis dagatalið á innaru leið verður lækkað, tí toskastovnurin  á  landgrunninum  verður  mettur at  vera  illa  fyri,  fáa  rættindahavarar  færri dagar á innaru leið. Men færri dagar á innaru leið ger samstundis, at dagarnir verða færri á  ytru fiskidagaleið, uttan at hetta nýtist at vera lívfrøðiliga grundað.  Spurningurin er, um tað er  rætt,  at  stillingar  í  fiskidøgum  á  innaru  leið  eisini  skulu  avgera  fiskimøguleikarnar  í fiskiskapinum á ytru fiskidagaleið.</p>
<p>Arbeiðsbólkurin hevur eisini umrøtt reglur fyri at skráseta og gera upp fiskidagar í bólki 5, útróðrarbátar undir 15 tons, og mælir til, at hetta eisini verður partur av eftirmetingini. Eftir verandi skipan fyri bólk 5, sum fiskar av felags fiskidøgum, telur hvør túrur (avreiðing) ein fiskidag, hóast túrurin er longri enn 24 tímar. Fyri øll onnur verður daganýtslan roknað frá tí farið verður úr havn, til komið er aftur í havn. Nevnast kann eisini, at reglurnar um umbýti av døgum millum innaru og ytru fiskidagaleið galda ikki fyri bólk 5.</p>
<p>Harumframt skjýtur arbeiðsbólkurin somuleiðis upp, at hugt verður eftir bólkunum og uppbýtinum í bólkar í fiskidagaskipanini. Í verandi skipan er flotin býttur upp í bólkar, og dagarnir knýttir at ávísum bólki. Bólkingin er grundað á, hvussu heimaflotin sá út í 1980-unum og fyrst í 1990-unum. Broytingar hava verið síðani tá  – kanska mest í útróðrarflotanum.</p>
<p>Eins og fiskidagaskipanin eru flestu av teimum stóru økisfriðingunum frá 1990-unum. Onkur friðing er broytt nakað, og onkrar eru komnar afturat hesi árini, men sjálvur grundvøllurin í skipanini við økisfriðingum hevur verið óbroyttur seinastu 20-25 árini.</p>
<p>Tá økisfriðingar eru settar í verk, hava endamálini verið ymisk. Í summum førum er endamálið mest stovnsrøkt. Dømi eru gýtingarfriðingar, ungfiskareglur og bráðfeingis veiðibann og friðaðar smáfiskaleiðir. Í øðrum førum hevur fremsta endamálið verið at halda atskildar veiðihættir, sum illa fáa roynt á somu leið samstundis uttan ampa hvør av øðrum.</p>
<p>Arbeiðsbólkurin mælir til, at tað arbeiðið, sum var sett í gongd fyri nøkrum árum síðani at hyggja at stongdum leiðum, heldur fram. Eitt gott støði undir hesum arbeiði er frágreiðingin um friðaðar og stongdar leiðir, sum var latin Fiskimálaráðnum í 2014.</p>
<p>4. Uppskot til umsitingarætlan og veiðireglu</p>
<p xml:lang="isl">4.1 Inngangur</p>
<p>Arbeiðsbólkurin hevur gjørt uppskot um at skipa fiskiskapin eftir toski á landgrunninum, og hýsu og upsa í føroyskum sjógvi í eina umsitingarætlan við serligari veiðireglu. Uppskotið er gjørt til ta fiskidagaskipan, sum arbeiðsbólkurin mælir til skal vera høvuðsamboðið í stýringini av fiskiskapinum.</p>
<p>Umsitingarætlanin ásetir reglur og mannagongd fyri, hvussu fiskidagatalið verður ásett fyri hvørt  fiskiár.  Fremsta  endamálið  er  stovnsrøkt.  Málið  er,  at  fiskastovnarnir  varandi  skulu kunna endurnýggja seg og kasta sum mest av sær.</p>
<p>Men  umsitingarætlanin  ásetir  eisini,  at  fiskidagatalið  ikki  skal  sveiggja  ov  nógv  frá  einum fiskiári til næsta. Broytast fyritreytirnar nógv, eitt nú tá fiskastovnarnir fara niður um vandamark, skulu inntriv og stillingar ikki gerast í einum, men yvir eitt áramál.</p>
<p>Við umsitingarætlanini verður miðað ímóti langtíðarhugsan, fyrst og fremst í stovnsrøktini, men  eisini  soleiðis,  at  rættindahavarar  rímiliga  tíð  frameftir  vita,  hvussu  fyritreytirnar  og karmarnir verða.</p>
<p>Umsitingarætlanin  snýr  seg  mest  um,  hvussu  vit  áseta  fiskidagar  fyri  hvørt  fiskiár.  Men  í stýringini  av  fiskiskapinum  eftir  toski,  hýsu  og  upsa  skal  eisini  frameftir  bera  til  at  brúka stongdar og friðaðar leiðir, hjáveiðireglur, reglur um reiðskap o.a. í stovnsrøktini.</p>
<p>Ein  treyt  fyri,  at  ein  umsitingarætlan  skal  virka,  er,  at  hon  er  kjølfest  í  politiskum langtíðarsemjum – tvørtur um samgongur og valskeið.</p>
<p>Vert er eisini at nevna, at ein góðkend umsitingarætlan hevur týdning, tá vit  marknaðarføra og  selja  føroyskan  fisk  og  fiskaúrdrátt  á  teimum  marknaðum,  ið  geva  betri  prís.  Gongdin seinastu árini hevur verið, at keyparar og brúkarar vilja hava trygd fyri, at fiskur hevur sín uppruna úr burðardyggum fiskiskapi. Privat feløg, t.d. MSC (Marine Stewardship Council), bjóða seg fram fyri keyparum at góðkenna, at vørurnar lúka hesar treytir. Ein umsitingarætlan  er  vanliga  knýtt  at  slíkum  góðkenningum  og  hevur  tí  týdning  fyri  at  varðveita  ella sleppa inn á teir marknaðir, ið geva betri prís.</p>
<p>Niðanfyri eru høvuðstættirnir í uppskotinum til umsitingarætlan lýstir nærri. Sjálvt uppskotið til umsitingarætlan og veiðireglu er í skjali 1.</p>
<p>4.2 Virkisøki og endamál</p>
<p>Umsitingarætlanin er karmurin um at fyrisita fiskidagaskipanina, sum skipar fiskiskapin eftir toski á landgrunninum, hýsu, og upsa í føroyskum sjógvi. Ætlanin sigur, hvussu vit áseta árliga fiskidagatalið. Hon skal stuðla undir, at vit fyrisita fiskiskapin í samsvari við málið um góða stovnsrøkt og lívfrøðiliga og búskaparliga burðardygga gagnnýtslu av tilfeinginum.</p>
<p xml:lang="isl">4.3 Veiðireglan</p>
<p>Bulurin í ætlanini er veiðireglan, sum sigur, hvussu árliga fiskidagatalið verður ásett. Málið er at stýra fiskiskapinum (veiðitrýstinum), so at vit eru innan fyri ásett mørk, sum skulu tryggja, at fiskastovnarnir varandi skulu kunna endurnýggja seg og kasta sum mest av sær.</p>
<p>Veiðireglan er eitt slag av tilbúgving, sum sigur, at okkurt skal gerast, tá ávaringarljósini lýsa, og vandi er fyri, at vit fara út um ásettu mørkini.</p>
<p>Tvey tilvísingarvirði eru í veiðiregluni.</p>
<p>1. <em type="italic">Gýtingarstovnurin</em> er tann parturin av einum fiskastovni, ið er gýtingarførur. Veiðireglan </p>
<p>leggur  upp  til,  at  fiskidagatalið  verður  skert,  um  gýtingarstovnurin  er  niðan  fyri  ásetta lágmarkið í veiðiregluni (ICES SSB Btrigger). Er stovnurin væl fyri og royndin óbroytt, verður fiskidagatalið óbroytt ella hækkað.</p>
<p>2. <em type="italic">Veiðilutfallið </em>er  veiða  í  mun  til  fiskibaran  stovn<em type="italic">. </em>Hetta  er  eitt  slag  av  <span type="quote" xml:lang="eng">”harvest  rate”</span>. </p>
<p>Fiskibarur stovnur er biomassin av 3+ ára gomlum fiski (toskur/hýsa) ella biomassi av 4+ ára gomlum fiski (upsi).</p>
<p>Talvan niðanfyri vísir tey tilvísingarvirði, sum verða brúkt í uppskotinum til veiðireglu.</p>
<p>Tilvísingarvirði í veiðiregluni</p>
<p xml:lang="isl">Fiskastovnur Veiðilutfall,</p>
<p>lágmark Veiðilutfall, hámark Gýtingarstovnur, lágmark, Btrigger,  tons</p>
<p>Toskur á landgrunninum 0,24 0,31 29.226</p>
<p xml:lang="isl">Hýsa 0,17 0,30 22.843</p>
<p xml:lang="hbs">Upsi 0,26 0,33 55.000</p>
<p>Veiðireglan leggur upp til, at tað ikki skal vera neyðugt at stilla dagatalið á hvørjum ári.</p>
<p>Fiskidagatalið  verður  lækkað,  um  gýtingarstovnurin  er  undir  lágmarkinum <em type="italic">ella,</em>  um  veiðilutfallið er oman fyri ásett hámark.  </p>
<p>Fiskidagatalið verður hækkað, um gýtingarstovnurin er oman fyri lágmarkið <em type="italic">og</em> veiðilutfallið er niðan fyri ávíst lágmark.  </p>
<p>Fiskidagatalið verður óbroytt, um gýtingarstovnurin er oman fyri lágmarkið, <em type="italic">og </em>veiðilutfallið millum veiðu og fiskibaran stovn er millum hámarkið og lágmarkið. </p>
<p>Myndin á næstu síðu tekur samanum, hvussu farið verður fram, og hvat ein skal halda seg til, tá fiskidagatal skal ásetast fyri eitt fiskiár.</p>
<p>Sum tað sæst, er veiðireglan í tveimum. Skilt verður ímillum fiskidagar til upsa og fiskidagar til tosk/hýsu, og at tað skal bera til at stilla dagarnar fyri ávikavist bólk 2 og bólkarnar 3-5 alt eftir, hvussu stovnarnir eru fyri. Vísir tað seg til dømis, at upsastovnurin verður mettur at vera væl fyri, so kann dagatalið hækkast fyri bólk 2, ið vanliga mest fiskar upsa.</p>
<p>Beint  nú  ber  illa  til  at  siga  neyvt,  hvussu  gongdin  verður  við  fiskidagatalinum  undir veiðiregluni tey næstu árini. Hetta veldst nógv um, hvussu stovnarnir til einhvørja tíð eru fyri, og hvussu nógv vit fiska.</p>
<p>Í løtuni eru til dømis toskastovnurin og hýsustovnurin væl fyri. Bæði stovnur og royndin er innan fyri markvirðini í veiðiregluni. Tí verður neyvan talan um til dømis at skerja  dagatalið tey fyrstu árini.</p>
<p>Simuleringar við veiðiregluni geva ábendingar um, at ta fyrstu tíðina kann veiðireglan gera, at dagatalið í bólkunum 3-5 hækkar nakað, meðan dagatalið í bólki 2 verður lækkað nakað. Hetta er tó knýtt at stórari óvissu og skal takast við øllum fyrivarni.</p>
<p>Somuleiðis  benda  simuleringarnar  á,  at  við  veiðiregluni  verður  gongdin,  at  tað  í  nøkur  ár verða hækkingar í dagatalinum, nøkur ár við óbroyttum dagatali og nøkur ár, har dagatalið verður lækkað.</p>
<p>Hetta hevur eisini samanhang við stabilitetsregluna í veiðiregluni, sum sigur, at hóast stórar broytingar  verða  staðfestar  í  veiðigrundarlagnum,  ið  tala  fyri  stórum  inntrivum,  so  skulu inntriv og stillingar ikki gerast í einum. Fiskidagatalið skal bert broytast við fimm prosentum frá einum ári til næsta.</p>
<p>Fortreyt  fyri,  at  veiðreglan  kann  virka  er,  at  sambandið  millum  brúktar  fiskidagar  og veiðilutfallið (t.e. veiða í mun til fiskibaran stovn) ikki broytist.</p>
<p>Hetta er í ein ávísan mun lagt upp fyri við sjálvari veiðiregluni, tí ein øktur effektivitetur og økt veiðievni kunnu gera, at vit við tíðini koma undir lágmarkið fyri gýtingarstovnin og upp um hámarkið fyri veiðilutfall. Sambært veiðiregluni skal dagatalið í slíkum førum skerjast við fimm prosentum.</p>
<p>Fortreyt  fyri,  at  veiðreglan  kann  virka  er,  at  sambandið  millum  brúktar  fiskidagar  og veiðilutfallið (t.e. veiða í mun til fiskibaran stovn) ikki broytist.</p>
<p>Hetta er í ein ávísan mun lagt upp fyri við sjálvari veiðiregluni, tí støðugt økt veiðievni kunnu gera,  at  vit  við  tíðini  koma  undir  lágmarkið  fyri  gýtingarstovnin  og  upp  um  hámarkið  fyri veiðilutfall. Sambært veiðiregluni skal dagatalið í slíkum førum skerjast við fimm prosentum.</p>
<p>Øktur effektivitetur kann vera eitt úrslit av tøkniligum broytingum í reiðskapi, sum ávirkar veiðievnini. Slíkar broytingar henda vanliga í lopum.</p>
<p>Øktur effektivitetur, sum ávirkar veiðievnini, kann koma av, at fiskifør megna at fáa meira burturúr  hvørjum  fiskidegi,  ella</p>
<p xml:lang="est">4.4 Stabilitetsregla</p>
<p>Uppskotið  til  umsitingarætlan  leggur  upp  til,  at  um  vit  fara  út  um  ásettu  mørkini,  verður fiskidagatalið bert stillað við fimm prosentum hægri ella lægri enn fiskiárið frammanundan, hóast støðan kann tala fyri størri inntrivum. Endamálið við hesum er at hava ávísan stabilitet í kørmunum og veiðimøguleikunum.</p>
<p>4.5 Vísindalig ráðgeving</p>
<p>Havstovan stendur fyri vísindaligu ráðgevingini í sambandi við veiðiregluna, t.e. ráðgeving, ið er lagað til fiskidagaskipanina. Havstovan ger í november á hvørjum ári stovnsmetingar fyri tosk, hýsu og upsa og ráðgevur landsstýrismanninum um fiskidagatal fyri komandi árið við støði í veiðiregluni. Ráðgevingin kann eisini fevna um onnur stovnsrøktarátøk, økisfriðingar, reiðskapsreglur o.tíl.</p>
<p xml:lang="isl">4.6 Avgerðartilgongd</p>
<p>Bæði  í  gomlu  lógini um vinnuligan  fiskiskap  og  í sjófeingislógini  er  tað  Løgtingið,  ið  hevur ásett  fiskidagatalið  við  lóg  fyri  eitt  ár  í  senn.    Uppskotið  frá  arbeiðsbólkinum  er,  at  tað frameftir er landsstýrismaðurin, sum ásetir fiski-dagarnar í kunngerð fyri hvørt fiskiár. Hetta skal hann gera við støði í umsitingarætlanini, vísindaligu ráðgevingini frá Havstovuni og eftir at  hava  ráðført  seg  við  nevndina,  umboðandi  allar  skipabólkar  og  veiðihættir  í fiskidagaskipanini, umframt fólki frá Havstovuni og fiskiveiðieftirlitinum.</p>
<p xml:lang="isl">4.7 Gildistíð og eftirmeting</p>
<p>Hetta  er  fyrstu  ferð,  at  ein  umsitingarætlan  verður  gjørd  og  roynd  fyri  botnfisk  undir Føroyum. Tí kann hugsast, at óvæntaðar ella ótilætlaðar støður stinga seg upp, sum gera tað neyðugt at gera tekniskar stillingar í skipanini ta fyrstu tíðina.</p>
<p>Men  grundhugsanin  er,  at  umsitingarætlanin/veiðireglan  skal  byggja  á  breiðar,  politiskar langtíðarsemjur um, hvussu vit fyrisita fiskidagaskipanini, sum gera, at skipanin ikki verður broytt grundleggjandi í tíð og ótíð. Slíkar broytingar skulu bert gerast, um grundarlagið undir og fyritreytirnar fyri skipanini broytast avgerandi.</p>
<p>Arbeiðsbólkurin  hugsar  sær,  at  um  uppskotið  fær  politiska  undirtøku,  eigur  umsitingarætlanin og veiðireglan at fáa gildi beinanvegin, so hon kann verða brúkt, tá fiskidagar skulu ásetast fyri fiskiárið 2020.</p>
<p>Veiðireglan skal eftirmetast í minsta lagi triðja hvørt ár, fyrstu ferð, áðrenn fiskidagar verða ásettir fyri fiskiárið 2023. Ein fyritreyt fyri eftirmeting er, at góð hagtøl og skrásetingar eru tøk  um  veiðu,  fiskileiðir,  fiskiorku,  veiðievni  o.s.fr.  Yvirskipaða  málið  er  eisini,  at  ein  til einhvørja tíð lætt og ómakaleyst fær tikið pulsin á skipanini.</p>
<p xml:lang="isl">Fylgiskjal 1. Arbeiðssetningur</p>
<p>Arbeiðsbólkur at gera tilmæli um skipan í fiskiskapinum eftir botnfisk í føroyskum sjógvi</p>
<p>Landsstýrismaðurin  í  fiskivinnumálum  hevur  sett  ein  arbeiðsbólk  við  umboðum  fyri  vinnuna, Havstovuna og fyrisitingina at gera uppskot til umsitingarætlan fyri fiskiskapin eftir botnfiski undir Føroyum, og í tí sambandi eisini eftirmeta skipanina í fiskiskapinum í síni heild.</p>
<p>Í arbeiðsbólkinum eru:</p>
<p>Anfinn Olsen     Føroya Reiðarafelag Hanus Hansen     Føroya Reiðarafelag Ludvík við Stein    Føroya Reiðarafelag Hálvdan Gudmundsen  Føroya Reiðarafelag Gulak Gulaksen    Felagið Trolbátar Anfinnur Garðalíð    Føroya Skipara- og Navigatørfelag Jan Højgaard    Føroya Fiskimannafelag Ólavur Gunnarsson   Maskinmeistarafelagið Óli Jacobsen     Meginfelag Útróðrarmanna Petur Steingrund    Havstovan Jóhan Simonsen   Vørn  Jens Helgi Toftum    Fiskimálaráðið, samskipari</p>
<p>Arbeiðssetningur  Høvuðsuppgávan hjá arbeiðsbólkinum er at gera tilmæli um, hvussu vit best fyrisita fiskiskapin eftir botnfiski í føroyskum sjógvi í samsvari við málið um røkt o</p>
<p>Ítøkiligu uppgávurnar eru hesar:</p>
<p>1. Arbeiðsbólkurin skal meta um og viðgera ásetingarnar í lógini um fyrisiting av sjófeingi um at fara frá fiskidøgum til kvotur í 2020. Bólkurin skal í hesum sambandi eftirmeta fiskidagaskipanina og aðrar reguleringar í fiskiskapinum eftir botnfiski í føroyskum sjógvi (økisfriðingar, tekniskar reglur um reiðskap o.tíl.). Somuleiðis skulu fyrimunir og vansar við kvotum mótvegis fiskidøgum lýsast. Bólkurin skal gera ítøkilig uppskot um møguligar tillagingar í regluverkinum á økinum.</p>
<p>2. Arbeiðsbólkurin  skal  gera  uppskot um umsitingarætlan(ir)  og  veiðireglu(r) fyri  fiskiskapin  eftir botnfiski í føroyskum sjógvi samsvarandi ásetingunum í § 33 í lógini um fyrisiting av sjófeingi og endamálsorðingunum í lógini. Í umsitingarætlanini skulu vera meginreglur og mannagongd fyri at áseta árligu fiskimøguleikarnar í fiskiskapinum eftir botnfiski í føroyskum sjógvi.</p>
<p>Arbeiðsætlan og tíðarætlan Bólkurin ger av, hvussu hann skipar arbeiðið. Fólk frá Fiskimálaráðnum samskipar arbeiðið. Skriviuppgávur verða røktar av fólki frá Fiskimálaráðnum og stovnum tess, sum eisini taka sær av at útvega bólkinum tilfar, at lýsa og greina spurningar o.tíl. Bólkurin kann eftir tørvi leita sær hjálp uttanífrá.</p>
<p>Arbeiðsbólkurin letur landsstýrismanninum frágreiðing og uppskot til umsitingarætlan(ir) í seinasta lagi 15. mars 2019.</p>
<p>Fylgiskjal 2: Uppskot til umsitingarætlan og veiðireglu</p>
<p>Virkisøki Henda  umsitingarætlan  fevnir  um  fiskiskapin  eftir  toski  á  landgrunninum,  hýsu  og  upsa  í føroyskum sjógvi, sum er skipaður við fiskidagaskipan.</p>
<p>Fyrisiting Landsstýrismaðurin  í  fiskivinnumálum  fyrisitur  fiskiskap  eftir  botnfiski  (fiskidagaskipanina) við teimum heimildum, Løgtingið hevur givið við løgtingslóg um fyrisiting av sjófeingi.</p>
<p>Fiskiveiðiskipan Fiskiskapurin eftir høvuðsfiskasløgunum toskur á landgrunninum, hýsa og upsi í føroyskum sjógvi, verður skipaður við fiskidøgum. Fyri hvørt fiskiár verður ásett fiskidagatal, sum verður býtt út á bólkar av rættindahavarum/fiskiførum, ásettir í løgtingslógini. Hvør rættindahavari fær rættindi tillutað sum egnir fiskidagar, undantikin í bólki 5, har felags fiskidagar eru.</p>
<p>Bólkarnir í fiskidagaskipanini eru hesir:</p>
<p>Bólkur 2:   Trolarar:  Innara fiskidagaleið  Ytra fiskidagaleið Bólkur 3:  Línuskip yvir 110 tons Bólkur 4 A:   Útróðrarbátar millum 15-40 tons Bólkur 4 B: Útróðarbátar størri enn 40 tons á línuveiðu Bólkur 4 T:   Útróðrarbátar størri enn 40 tons á trolveiðu Bólkur 5:  Útróðrarbátar undir 15 tons á húkaveiðu</p>
<p>Fiskidagatalið fyri hvønn bólk er galdandi fyri fiskiskap á innaru fiskidagaleið, tó undantikið fiskidagar, ásettir fyri ytru fiskidagaleið í bólki 2, sum eisini bert kann brúkast til fiskiskap á ytru fiskidagaleið. Landsstýrismaðurin ásetir nærri reglur um umbýti av fiskidøgum frá innaru til ytru fiskidagaleið.</p>
<p>Tilvísingarmørk í veiðiregluni Tilvísingarmørkini í veiðiregluni eru hesi:</p>
<p xml:lang="isl">Fiskastovnur Veiðilutfall,</p>
<p>lágmark Veiðilutfall, hámark Gýtingarstovnur, lágmark, tons Toskur á landgrunninum 0,24 0,31 29.226 Hýsa 0,17 0,30 22.843 Upsi 0,26 0,33 55.000</p>
<p>Hugtøk í veiðiregluni</p>
<p><em type="italic">Gýtingarstovnurin</em>  er  tann  parturin  av  einum  fiskastovni,  ið  er  gýtingarførur.  Veiðireglan </p>
<p>leggur upp til, at fiskidagatalið verður skert, um gýtingarstovnurin er niðan fyri lágmark (ICES SSB Btrigger).</p>
<p><em type="italic">Veiðilutfallið </em>er  veiða  í  mun  til  fiskibaran  stovn<em type="italic">. </em>Fiskibarur  stovnur  er  biomassin  av  3+  ára </p>
<p>gomlum fiski (toskur/hýsa) ella biomassi av 4+ ára gomlum fiski (upsi).</p>
<p>Regla fyri áseting av fiskidøgum Tá fiskidagatal skal ásetast fyri komandi fiskiár verður farið fram eftir </p>
<p>1. Fiskidagatalið verður óbroytt, um  a) gýtingarstovnurin  í  øllum  teimum  trimum  fiskastovnunum  er  oman  fyri  lágmark, Btrigger, og  b) veiðilutfallið fyri allar fiskastovnar er millum lág- og hámarkið</p>
<p>2. Fiskidagatalið hjá bólkunum 3-5 verður hækkað, um a) gýtingarstovnurin av bæði toski og hýsu er oman fyri lágmark, Btrigger, og b) veiðilutfallið er niðan fyri lágmark fyri bæði tosk og hýsu</p>
<p>3. Fiskidagatalið hjá bólki 2 verður hækkað, um a) gýtingarstovnurin av upsa er oman fyri lágmark, Btrigger, og b) veiðilutfallið fyri upsa er niðan fyri lágmarkið</p>
<p>4. Fiskidagatalið hjá bólkunum 3-5 verður lækkað, um a) gýtingarstovnurin av antin toski ella hýsu er oman fyri lágmark, Btrigger, ella  b) veiðilutfallið er oman fyri hámark fyri antin tosk ella upsa</p>
<p>5. Fiskidagatalið hjá bólki 2 verður lækkað, um a) gýtingarstovnurin av upsa er niðan fyri lágmark, Btrigger ella b) veiðilutfallið av upsa er oman fyri hámark</p>
<p>Tá  fiskidagatalið  verður  broytt,  verður  tað  ásett  sum  fimm  prosent  hægri  ella  lægri  enn  í fiskiárinum frammanundan.</p>
<p>Onnur stuðlandi stovnsrøktartiltøk</p>
<p><em type="italic">Gýtingarfriðingar</em>: Høvuðsgýtingarleiðirnar hjá toski eru stongdar í gýtingartíðini – antin fyri </p>
<p>øllum reiðskapi ella fyri ávísum reiðskapi. Endamálið er at verja gýtingina og at geva fiski frið í gýtingartíðini.</p>
<p><em type="italic">Stongdar leiðir fyri troli</em>: Eini 60 prosent av øllum leiðum í føroyskum øki, har dýpið er minni </p>
<p>enn 200 m, eru stongd fyri trolveiðu meginpartin av árinum. Føroya Banki er friðaður fyri allari trolveiðu. Leiðirnar innan fyri 12 fjórðingar eru friðaðar fyri troli, tó ikki um summarið, tá eitt avmarkað tal av trolbátum hava loyvi at trola við serligum flatfiskatroli við skiljirist fyri at minka um hjáveiðuna av toski og hýsu.</p>
<p><em type="italic">Bráðfeingis veiðibann (real time closures)</em>: Síðani 1993 hevur Fiskiveiðieftirlitið havt heimild </p>
<p>at  seta  bráðfeingis  veiðibann  á  leiðum,  har  íblandingin  av  ungfiski  er  ov  stór.  Skiparin  á fiskifari hevur skyldu at boða Fiskiveiðieftirlitinum frá, um íblandingin av ungfiski er oman fyri ein nærri ásettan prosentpart av veiðuni í hvørjum háli ella setu. Fiskiveiðieftirlitið ger síðani av, um leiðin skal stongjast og hvussu leingi.</p>
<p><em type="italic">Aðrar  friðingar</em>:  Í  føroyskum  sjógvi  eru  eisini  nøkur  viðbrekin  øki  við  korallum  stongd  fyri </p>
<p xml:lang="ita">botntroli.</p>
<p><em type="italic">Hjáveiðireglur</em>: Í fiskiskapi uttan fyri fiskidagaskipanina, har toskur, hýsa ella upsi kann vera </p>
<p>hjáveiða, er hámark sett fyri, hvussu nógv hjáveiða er loyvd. Dømi um hetta eru í veiðu eftir uppsjóvarfiski, veiðu eftir havtasku og svartkalva við gørnum og trolveiðu eftir flatfiski innan fyri 12 fjórðingar.</p>
<p><em type="italic">Annað: </em>Í skipanini eru eisini fleiri onnur tiltøk, sum kunnu stuðla undir lívfrøðiliga  burðar</p>
<p>dyggan fiskiskap. Minstamát á fiski, minst loyvda meskavídd í troli og botngørnum, skylda at brúka skiljirist í troli o.a. Síðani 1994 hevur við lóg verið bannað at blaka veiðu útaftur.</p>
<p>Vísindalig ráðgeving Havstovan ger í november á hvørjum ári stovnsmetingar fyri tosk, hýsu og upsa og ráðgevur landsstýrismanninum um fiskidagatal fyri komandi árið við støði í veiðiregluni. Ráðgevingin kann fevna um onnur stovnsrøktartiltøk.</p>
<p>Avgerðartilgongd Landsstýrismaðurin  í  fiskivinnumálum  ásetir  við  kunngerð  fiskidagatal  fyri hvørt  fiskiár  við støði í heimildunum í lógini, veiðiregluni og vísindaligu ráðgevingini. Landsstýrismaðurin lýsir í  kunngerð  fiskidagatal  fyri  komandi  árið,  og  hvussu  hetta  verður  tillutað  bólkum  av rættindahavarum og býtið í bólkinum.</p>
<p>Ráðførsla og onnur ráðgeving Sett verður ein nevnd við umboðum fyri allar skipabólkar og veiðihættir, sum eru partar av fiskidagaskipanini, umframt  fólk frá Havstovuni og fiskiveiðieftirlitinum. Landsstýrismaðurin skal, so skjótt vísindaligu tilmælini eru tøk, ráðføra seg við nevndina, áðrenn avgerð verður tikin um fiskidagar fyri komandi árið, og hvussu fiskiskapurin annars skal skipast tað komandi fiskiárið.</p>
<p>Gildistíð og eftirmeting Umsitingarætlanin verður sett í gildi samsvarandi ásetingum í lógini um fyrisiting av sjófeingi. Um mett verður, at fyritreytirnar fyri umsitingarætlanini eru grundleggjandi broyttar, ella at umsitingarætlanin  ikki  røkkur  endamálinum,  verður  nýggj  umsitingarætlan  gjørd  og  sett  í gildi eftir somu mannagongd.</p>
<p>Veiðireglan  skal  eftimetast  regluliga,  tó  í  minsta  lagi  triðja  hvørt  ár,  fyrstu  ferð,  áðrenn fiskidagatal verður ásett fyri fiskiárið 2023.</p>
<p>Fylgiskjal 3: Simulering av veiðiregluni – arbeiðsskjal frá Havstovuni</p>
<p>Simulering av veiðireglu fyri tosk, hýsu og upsa undir Føroyum</p>
<p>Arbeiðsskjal  frá  Havstovuni  í  sambandi  við  arbeiðið  at  gera  umsitingarætlanir  fyri  botnfisk  undir Føroyum. Mars 2019.</p>
<p>Samandráttur Ein  burðardygg  veiðiregla  fyri  fiskiskapin  eftir  toski,  hýsu  og  upsa  undir  Føroyum  er  lýst  í  hesum arbeiðsskjali.  Útrokningar  eru  gjørdar,  sum  vísa,  at  við  hesi  veiðiregluni  eru  sannlíkindini  fyri,  at gýtingarstovnarnir fara undir lágmarkið Blim minni enn 5%. Hetta er vanliga tað, sum skal til, fyri at ICES kann góðkenna veiðiregluna sum burðardygga.</p>
<p>Innleiðsla Í sambandi við arbeiðið at gera umsitingarætlanir fyri botnfisk undir Føroyum er nevndin komin fram til hesa veiðireglu, tá tað veldst um ásetan av fiskidagatali fyri komandi fiskiár:</p>
<p>Veiðiregla fyri Bólk 2.</p>
<p>Veiðiregla fyri Bólk 3-5.</p>
<p>Tilvísingarvirðini í veiðiregluni eru hesi:</p>
<p>Stovnur Veiða í mun til fiskibaran stovn, lágmark Veiða í mun til fiskibaran stovn, hámark Gýtingarstovnur Lágmark (Blim) Tons</p>
<p>Gýtingarstovnur Vandamark (Btrigger) Tons Toskur á landgrunninum 0,24 0,31   Hýsa 0,17 0,30   Upsi 0,26 0,33</p>
<p>Tað  eru  harvið  tvær  skipanir  inni  í  fiskidagaskipanini.  Tann  eina  skipanin  er  Bólkur  3-5,  sum  í høvuðsheitum fiskar tosk og hýsu á grunnum vatni. Hin skipanin er Bólkur 2, sum í høvuðsheitum fiskar upsa á djúpum vatni. Tað er sæð sum ein fyrimunur, at hesar skipanirnar virka óheftar av hvørji aðrari. Um til dømis upsastovnurin gerst ov lítil, verður tað tillutaða fiskidagatalið bert skert fyri Bólk 2. Um til dømis toskastovnurin er ov lítil, eigur tað tillutaða fiskidagatalið bert at skerjast fyri Bólk 35.</p>
<p>Tilvísingarvirðini í veiðiregluni eru funnin sum úrslit av simuleringum, sum verða nágreinað niðanfyri. Fyri tosk og hýsu er fiskibara stovnsstøddin biomassin av 3+ ára gomlum fiski, og fyri upsa er talan um biomassin av 4+ ára gomlum fiski.</p>
<p>Arbeiðsháttur Fyrsta  stig  var  at  gera  sokallaðar  <span type="quote" xml:lang="isl">“standarddagar”</span>  fyri  skipabólkarnar,  sum  kundu  samanberast beinleiðis sínámillum. Ein standarddagur var settur ájavnt við veiðievnini hjá Bólki 2 at fiska tosk og hýsu. Ein standarddagur fyri Bólk 2 var roknaður til at vera 0,26 dagar hjá Bólki 3 og 0,57 dagar hjá Bólki 4 og 1,53 dagar hjá Bólki 5. Brúk av standarddøgum hevur týdning, tá skerjingar í fiskidøgum ikki eru líka fyri allar skipabólkar.</p>
<p>Næsta  stig  var  at  rokna  samband  millum  sokallað  partielt  veiðitrýst  per  fiskidag  og  viðurskifti  í havinum, so sum nøgd av nebbasild. Sum longu ført fram, so er partielt  veiðitrýst per fiskidag fyri Bólk 3-5 stórt, tá lítið er til av nebbasild og øvugt. Fyri upsa var einki samband funnið millum partielt veiðitrýst per fiskidag og viðurskifti í havinum (ann</p>
<p>Triðja stig var at rokna vekt við aldur hjá fiski í mun til viðurskifti í havinum. Nøgd av nebbasild (máld sum nøgd av nebbasild í toskamagum) er tøk frá 1997 og til í dag. Hendan tíðarserian varð longd aftur til  1959  við  at  brúka  eitt  positivt  samband  millum  vekt  hjá  toski  4  ár  og  nøgd  av  nebbasild  fyri tíðarskeiðið 1997-2004 (2005-2017 var ikki tikið við, tí tá var toskastovnurin so lítil og vektirnar helst størri  enn  vanligt).  Fyri  tosk  og  hýsu  var  eitt  týðiligt  positivt  samband  millum  vekt  og  nøgd  av nebbasild (uttan fyri tann størsta fiskin). Fyri upsa var eitt týðiligt negativt samband millum vekt við aldur og samlað tal av upsa í upsastovninum (jú fleiri upsar, jú minni vekt í mun til aldurin).</p>
<p>Fjórða stig var at rokna tilgongd av smáfiski til stovnin. Fyrst var sambandið millum gýtingarstovn og tilgongd  lagt  inn  við  einari  sokallaðari  <span type="quote" xml:lang="kmr">“Ricker-kurvu”</span>.  Sambært  hesi  kurvu  er  tilgongdin  null,  tá gýtingarstovnurin er niðri á null og síðan veksur tilgongdin upp til eitt hámark, tá gýtingarstovnurin er  eitt  sindur  undir  helvtini  av  maksimalstøddini.  Síðan  minkar  tilgongdin  so  hvørt,  sum gýtingarstovnurin  gerst størri enn  hetta. Næst var  at rokna munin  millum veruligu tilgongdina og Ricker-kurvuna út frá natúrligum viðurskiftum, so sum nøgd av nebbasild (galdandi fyri tosk og hýsu) ella nøgd av svartkjafti (galdandi fyri upsa). Í simuleringunum vórðu tey útroknaðu virðini fyri tilgongd justerað við eini tilvildarligari variatión á 50%.</p>
<p>Fimta stig var at áseta tilvildarligar nøgdir av ávikavist nebbasild og svartkjafti fram í tíðina. Við tað, at nøgd av nebbasild vanliga er tengt at, hvat var til árið fyri ella árið eftir, vórðu tíðarskeið á 5 ár tikin tilvildarliga  úr  tíðarskeiðinum  1997-2017,  har  nøgd  av  nebbasild  er  kend.  Fyri  at  sleppa  undan møguligum brøttum yvirgongdum, varð eitt miðaltal brúkt til at binda hesi tíðarskeið saman. Út frá hesum simuleraðu virðum varð tilgongd, vøkstur og fiskideyði roknað út heilt fram til ár 2120, har tíðarskeiðið  frá  2050  til  2019  varð  brúkt  sum  grundarlag  fyri  úrslitunum.  Gjørdar  vórðu  500 simuleringar.</p>
<p>Veiðireglan (omanfyri) varð tikin inn í simuleringarnar og úrslit roknað út.</p>
<p>Úrslit Við hesi veiðireglu er møguleikin fyri, at gýtingarstovnurin hjá toski fer niður um Blim, minni enn 5% (Mynd  1),  og  tað  sama  er  galdandi  fyri  hýsu  (Mynd  2)  og  upsa  (Mynd  3).  Við  veiðiregluni  er langtíðarveiðan av toski nær við størstu varandi veiðu, meðan langtíðarveiðan av hýsu og upsa er nakað  minni  enn  størsta  varandi  veiða,  um  hædd  ikki  verður  tikin  fyri  vandanum  fyri,  at gýtingarstovnurin fer niður um Blim. Virðini í figurunum eru savnað í Talvu 1 umframt miðal veiðitrýst og HR fyri tíðarskeiðið 2050-2119.</p>
<p>Mynd 1. Miðal langtíðarveiða 2050-2119 av toski og sannlíkindi fyri, at gýtingarstovnurin fer niður um lágmarkið Blim = 21000 tons. Sambært ICES skulu sannlíkindini vera minni enn 5%. Hámørkini og lágmørkini fyri veiðu í mun til fiskibaran biomassa eru faldað við faktorum frá 0,8 (t.v.s. 20% minking) og upp til 2 (t.v.s. 100% øking). Veiðireglan svarar til faktor = 1.</p>
<p>Mynd 2. Miðal langtíðarveiða 2050-2119 av hýsu og sannlíkindi fyri, at gýtingarstovnurin fer niður um lágmarkið Blim = 16780 tons. Sambært ICES skulu sannlíkindini vera minni enn 5%. Hámørkini og lágmørkini fyri veiðu í mun til fiskibaran biomassa eru faldað við faktorum frá 0,8 (t.v.s. 20% minking) og upp til 2 (t.v.s. 100% øking). Veiðireglan svarar til faktor = 1.</p>
<p>Mynd 3. Miðal langtíðarveiða 2050-2119 av upsa og sannlíkindi fyri, at gýtingarstovnurin fer niður um lágmarkið Blim = 29570 tons. Sambært ICES skulu sannlíkindini vera minni enn 5%. Hámørkini og lágmørkini</p>
<p>Talva  1.  Útrokningar  av,  hvussu  veiðireglan  virkar  í  langtíðarhøpi  (miðaltøl  fyri  árini  2050-2119). Veiðireglan  leggur  upp  til,  at  veiða  í  mun  til  fiskibaran  stovn  verður  hildin  innan  fyri  ávís  mørk (umframt  at  gýtingarstovnurin  heldur  seg  oman  fyri  ávís  lágmørk,  Blim).  Talvan  vísir  úrslitini  fyri ásetingarnar  í  verandi  veiðireglu  (við  feitum)  og  eisini,  um  mørkini  fyri  veiðu  í  mun  til  fiskibaran biomassa verða minkað við 20% ella økt heilt upp til tað dupulta.</p>
<p>Simuleringarnar  vístu  eisini,  at  veiðireglan  væntandi  kemur  at  føra  til  eina  lítla  øking  í  brúktum fiskidøgum hjá Bólki 3-5 fyrstu árini, men at talið síðan minkar spakuliga. Fyri Bólk 2 er væntandi, at brúkta fiskidagatalið minkar spakuliga (Mynd 4).</p>
<p>Mynd 4. Væntað høvuðsgongd í tali á brúktum fiskidøgum fyri Bólk 2 og Bólk 3-5. Tal á fiskidøgum eru sokallaðir <span type="quote" xml:lang="isl">“standarddagar”</span>, sí <span type="quote">“arbeiðsháttur”</span>.</p>
<p>Mørk faldað við:0.80.9<em type="bold"></em>1.11.21.31.41.51.61.71.81.9 ToskurVeiða í mun til fiskibaran stovn, lágmark0.1920.216<em type="bold">0.24</em>0.2640.2880.3120.3360.360.3840.4080.4320.4560.48 Veiða í mun til fiskibaran stovn, hámark0.2480.279<em type="bold">0.31</em>0.3410.3720.4030.4340.4650.4960.5270.5580.5890.62 ÚrslitF 3-7 ár0.260.30<em type="bold">0.34</em>0.380.420.460.490.520.530.550.570.570.58 </p>
<p>Tilgongd<em type="bold"></em> Stovnsstødd (tons)<em type="bold"></em> Gýtingarstovnur (tons)<em type="bold"></em> Sannlíkindi fyri, at gýtingarstovnur fer undir Blim0.000.00<em type="bold">0.00</em>0.000.000.000.000.010.030.050.070.100.11 Veiða (tons)<em type="bold"></em> Miðalstødd í veiðu (kg)3.203.07<em type="bold">2.95</em>2.852.752.682.612.572.552.522.492.482.48 HýsaVeiða í mun til fiskibaran stovn, lágmark0.1360.153<em type="bold">0.17</em>0.1870.2040.2210.2380.2550.2720.2890.3060.3230.34 Veiða í mun til fiskibaran stovn, hámark0.240.27<em type="bold">0.3</em>0.330.360.390.420.450.480.510.540.570.6 ÚrslitF 3-7 ár0.170.20<em type="bold">0.23</em>0.260.290.310.330.350.360.370.380.390.39 </p>
<p>Tilgongd<em type="bold"></em> Stovnsstødd (tons)<em type="bold"></em> Gýtingarstovnur (tons)<em type="bold"></em> Sannlíkindi fyri, at gýtingarstovnur fer undir Blim0.010.02<em type="bold">0.02</em>0.030.050.060.080.100.120.140.150.170.17 Veiða (tons)<em type="bold"></em> Miðalstødd í veiðu (kg)1.491.46<em type="bold">1.43</em>1.401.371.351.331.311.311.291.281.281.28 UpsiVeiða í mun til fiskibaran stovn, lágmark0.2080.234<em type="bold">0.26</em>0.2860.3120.3380.3640.390.4160.4420.4680.4940.52 Veiða í mun til fiskibaran stovn, hámark0.2640.297<em type="bold">0.33</em>0.3630.3960.4290.4620.4950.5280.5610.5940.6270.66 ÚrslitF 4-8 ár0.310.37<em type="bold">0.43</em>0.510.590.660.710.750.790.810.820.830.83 Tilgongd<em type="bold"></em> </p>
<p>Stovnsstødd (tons)<em type="bold"></em> Gýtingarstovnur (tons)<em type="bold"></em> Sannlíkindi fyri, at gýtingarstovnur fer undir Blim0.000.00<em type="bold">0.00</em>0.000.000.000.000.000.000.000.010.010.01 Veiða (tons)<em type="bold"></em> Miðalstødd í veiðu (kg)2.792.66<em type="bold">2.56</em>2.492.442.412.402.392.392.392.392.392.39 Umrøða Veiðireglan sigur í stuttum, at um 1) <span type="quote">“okkurt er galið”</span>, t.v.s. at gýtingarstovnar eru ov smáir og/ella veiða í mun til fiskibaran stovn er oman fyri eitt hámark, verða teir tillutaðu fiskidagarnir skerdir við 5%. Um 2) gýtingarstovnar eru nóg stórir, og veiða í mun til fiskibaran stovn er undir einum lágmarki, verða teir tillutaðu fiskidagarnir øktir við 5%. Um hvørki 1) ella 2) eru galdandi, verður eingin broyting í tillutaðum fiskidøgum. </p>
<p>Veiðireglan kann gera, at tað tillutaða fiskidagatalið verður skert í fleiri ár á rað, og tað øvugta kann eisini henda. Eisini er sannlíkt, at fiskidagatalið kann vera tað sama</p>
<p>Tað kann møguliga undra, at væntaða veiðan av toski og hýsu er lág í mun til miðalveiðu fyri 1990. Orsøkin er, at nøgdin av nebbasild hevur verið lítil eftir 1997 í mun til árini frammanundan. Um nøgdin av nebbasild gerst stór aftur í framtíðini, er væntandi, at gýtingarstovnarnir veksa og veiðan av toski og hýsu eisini verður størri.</p>
<p>Veiðireglan ásetir, at tað tillutaða fiskidagatalið kann skerjast ella økjast við 5% fyri hvørja stilling. Um nøgdin  av nebbasild  gerst enn minni í framtíðini enn fyri tíðarskeiðið 1997-2018,  er  væntandi, at bæði miðalveiða og tal av fiskidøgum minka í mun til í dag. Tað øvugta kann henda, um nøgdin av nebbasild økist.</p>
<p>Vert er at leggja dent á, at ein niðurskurður í fiskidøgum ofta eisini merkir eina minking í veiðu, men tað nýtist ikki at merkja, at lítið verður at fáa av fiski. Tá fiskastovnar verða fiskaðir burðardygt, kann veiðan (av toski/hýsu) væntast at verða størri enn seinastu umleið 10 árini. Hinvegin er væntandi, at bæði tal á fiskidøgum og veiðan fara upp, tá náttúruumstøðurnar eru góðar.</p>
<p>Veiðireglan tekur hædd fyri óbrúktum fiskidøgum. Um skipabólkarnir í framtíðini fara at brúka ein størri part av teimum  tillutaðu fiskidøgunum, er hugsandi, at <span type="quote">“okkurt  er  galið”</span>, og í slíkum førum verða teir tillutaðu fiskidagarnir skerdir við 5%.</p>
<p>Á sama hátt tekur veiðireglan hædd fyri, at veiðievnini hjá fiskiførunum broytast. Um fiskiførini gerast meira effektiv, er skjótt, at <span type="quote">“okkurt er galið”</span>, og teir tillutaðu fiskidagarnir verða skerdir. Hinvegin, um fiskiførini gerast gomul og ótíðarhóskandi, er skjótt, at veiðan í mun til fiskibaran stovn fer niður um lágmarkið og talið á tillutaðum fiskidøgum økt við 5% á hvørjum ári, hetta hendir.</p>
<p>Mynd 4 vísir væntaða høvuðsgongd í fiskidøgum í framtíðini, um skipabólkarnir eru teir somu, og hava somu  eginleikar, sum í dag. Fiskidagarnir minka so spakuliga í framtíðini og avgerandi er, at gongdin er áleið tann sama fyri Bólk 2 og Bólk 3-5. Hetta ber í sær, at lutfallið av fiskidøgum millum Bólk  2  og  Bólk  3-5  væntandi  verður  tað  sama  í  einum  langtíðarhøpi,  t.v.s.,  at  somu  prosentvísu stillingar koma at vera galdandi fyri báðar hesar høvuðsbólkar.</p>
<p>Hóast  Mynd  4  vísir  væntaða  høvuðsgongd  í  fiskidøgum  í  framtíðini,  kann  tann  veruliga  gongdin komandi árini verða nakað annað. Hetta er lýst nærri undir <span type="quote" xml:lang="fin">“Ískoyti”</span>.</p>
<p>Tað kann møguliga undra, at úrslitini í hesum riti eru meira <span type="quote" xml:lang="nno">“bjartskygd”</span> enn tilmælini frá ICES og Havstovuni seinastu árini. Hetta verður í stuttum nágreinað niðanfyri.</p>
<p>Orsøk 1: Útrokningarhátturin  er ymiskur. Útrokningarnar i hesum riti eru  gjørdar fyri allar  tríggjar fiskastovnarnar  tosk,  hýsu  og  upsa  undir  einum,  og  sambond  eru  eisini  beinleiðis  við  brúktar fiskidagar. Haraftrat eru náttúruumstøður tiknar við í útrokningarháttin. Tær vanligu útrokningarnar hjá ICES taka bert støði í hvørjum fiskastovni sær og hava ongar náttúruumstøður við.</p>
<p>Orsøk 2: Sambandið millum stødd av gýtingarstovni og tilgongd av smáum fiski nøkur ár seinni er ikki heilt tað sama sum brúkt í ICES høpi. Verandi útrokningar byggja á eitt <span type="quote" xml:lang="swe">“Ricker samband”</span>, meðan ICES útrokningarnar byggja á eina blanding av <span type="quote">“Ricker sambandi”</span> og tveimum øðrum sambondum (<span type="quote" xml:lang="nob">“Beverton  og  Holt”</span>  og  <span type="quote" xml:lang="eng">“Hockey  stick”</span><span type="quote" xml:lang="isl">”).  “Ricker  sambandið”</span><span type="quote" xml:lang="isl">“Ricker  sambandið”</span>  gevur  eitt  sindur  minni  tilgongd  við stórum stovni, og tí gevur tað eitt størri burðardygt veiðitrýst. Orsøkin, til at bert <span type="quote" xml:lang="isl">“Ricker sambandið”</span> er brúkt í hesum riti, er, at tað er ein einfaldari mannagongd enn at brúka øll trý sambondini.</p>
<p>Orsøk 3: Í ICES høpi verður eisini roknað við óvissum í úrslitunum í sjálvari stovnsmetingini, meðan útrokningarnar  í hesum  riti eru gjørdar uttan  slíkar  óvissur. Tess óvissari stovnsmeting, tess lægri burðardygt  veiðitrýst.  Orsøkin,  til  at  hesar  óvissur  ikki  eru  tiknar  við  í  hesum  riti,  er,  at  tað  ger útrokningarnar einfaldari.</p>
<p>Stillingarnar  í  veiðiregluni  í  hesum  riti,  t.d.  mørkini  fyri  veiðu  í  mun  til  fiskibaran  stovn,  eru  ikki neyðturviliga tær endaligu, sum skulu brúkast í framtíðini. Eitt er, at tíðin til at seta hesar stillingar hevur verið avmarkað. Eitt annað er, at stillingarnar møguliga eiga at broytast eitt sindur, um aðrar útrokningar  vísa,  at  tað  gevur  størri  burðardygga  veiðu  og/ella  minni  møguleika  fyri,  at gýtingarstovnurin fer niður um lágmarkið Blim.</p>
<p>Ein høvuðsfyrimunur við einari slíkari veiðireglu, er, at Løgtingið sleppur undan at hava leiklutin sum virkandi veiðiregla. Tað, at Løgtingið hevur leiklutin sum virkandi veiðiregla, ger, at veiðireglan ikki er gjøgnumskygd, og tað er ein forðing fyri, at fiskidagaskipanin kann verða góðkend sum burðardygg av  altjóða  felagsskapum,  so  sum  ICES  ella  MSC.  Veiðireglan  í  hesum  riti  lýkur  kravið  um gjøgnumskygni og útrokningarnar vísa eisini, at hon er burðardygg.</p>
<p>Ískoyti. Dømi um tal á brúktum fiskidøgum í framtíðini</p>
<p>Mynd 4 vísir væntaða høvuðsgongd í fiskidøgum í framtíðini. Hetta eru miðaltøl fyri 500 simuleringar. Úrslitini frá hvørjari av hesum 500 simuleringunum kunnu vera rættiliga ymisk, og veldst tað nógv um nøgd av nebbasild (Bólkur 3-5) og svartkjafti (Bólkur 2) í framtíðini.</p>
<p>Fiskidagarnir  eru  sokallaðir  <span type="quote" xml:lang="nno">“standard-dagar”</span>.  Ein  standarddagur  =  ein  dagur  hjá  Bólki  2  eftir toski/hýsu á djúpum vatni, sí <span type="quote">“arbeiðsháttur”</span>. Ein standarddagur er eisini tað sama sum ein dagur hjá Bólki 2 eftir upsa á djúpum vatni.</p>
<p>Hesi 10 dømi vísa, at tað kunnu koma fleiri ár á rað, har fiskidagatalið verður skert ella økt. Tað kunnu eisini koma long tíðarskeið, har fiskidagatalið er tað sama.</p>
</body></document>