<document xml:lang="fao" id="no_id"><header><title/><genre code="admin"/><author><unknown/></author><wordcount>13521</wordcount><conversion_status type="standard"/><availability><license type="standard"/></availability><multilingual><language xml:lang="dan"/></multilingual><origFileName>uppskot-til-broyting-í-lovbekendtgørelse-om-straffeloven-revsilógin-til-ummælis.pdf</origFileName><metadata><uncomplete/></metadata><version>XSLtemplate $Revision: 187360 $; file-specific xsl  Revision; common.xsl  $Revision$; </version></header><body><p xml:lang="dan"><em type="bold">Løgmansskrivstovan </em></p>
<p><em type="bold">Løgtingið </em></p>
<p xml:lang="dan">Dagfesting:</p>
<p>Skrivið her</p>
<p>Mál nr.:</p>
<p>Skrivið her</p>
<p>Málsviðgjørt: Skrivið her</p>
<p xml:lang="dan"><em type="bold">Løgtingsmál nr. xx/201x: Uppskot til broyting í lovbekendtgørelse om straffeloven </em></p>
<p xml:lang="dan"><em type="bold">Uppskot til </em></p>
<p><em type="bold">Løgtingslóg um broyting í lovbekendtgørelse om straffeloven </em>(Brotsverk ímóti lívi og likami, brotsverk ímóti persónliga frælsinum, ónáðir og ærumeiðing, fíggjarbrotsverk og serligar ásetingar viðvíkjandi løgfrøðiligar persónar) <em type="bold">§ 1 </em></p>
<p>Í lovbekendtgørelse nr. 215 af 24. juni 1939 om straffeloven, sum seinast broytt við løgtingslóg nr. 84 frá 29. mai 2017 verða gjørdar hesar broytingar: <em type="bold">1. </em>§ 7 verður orðað soleiðis: “ <em type="bold">§ 7. </em>Undir danskan revsimyndugleika hoyra lógarbrot, ið gjørd verða á øki hjá fremmandum myndugleika, um gerningsmaðurin í skuldsetingarløtuni hevur danskan ríkisborgararætt ella hevur bústað ella líknandi fast uppihald í danska ríkinum, og 1) lógarbrotið eisini er revsivert sambært lógini á gerningsstaðnum (dupult revsivert) ella 2) gerningsmaðurin eisini í gerningsløtuni hevur nevnda tilknýti til danska ríkið, og lógarbrotið a) fevnir um kynsliga misnýtslu av børnum, menniskjahandil ella kvinnuliga umskering ella b) verður gjørt ímóti onkrum, sum í gerningsløtuni hevur nevnda tilknýti til danska ríkið. </p>
<p><em type="italic">Stk. 2. </em>Undir danskan revsimyndugleika hoyra eisini lógarbrot, ið gjørd verða uttan fyri eitt myndugleikaøki, um gerningsmaðurin í skuldsetingarløtuni hevur eitt tílíkt tilknýti til danska ríkið, sum lýst er í stk. 1, um lógarbrotið kann hava við sær harðari revsing enn 4 mánaða fongsul. <em type="italic">Stk. </em>3. Stk. 1, nr. 1, og stk. 2 galda eisini fyri lógarbrot, ið gjørd verða av persónum, sum í skuldsetingarløtuni 2 hava ríkisborgararætt ella eru búsitandi í Finnlandi, Íslandi, Noregi ella Svøríki, og sum eru staddir í danska ríkinum.” <em type="bold">2. </em>Í § 93, stk. 2, nr. 1 verður <span type="quote" xml:lang="dan">“§ 296, stk. 2”</span> broytt til: <span type="quote" xml:lang="dan">“§296, stk. 3”</span>. <em type="bold">3. </em>§ 122 verður orðað soleiðis: “ <em type="bold">§ 122 </em>. Tann, sum av órøttum veitir, lovar ella bjóðar nøkrum, sum virkar í danskari, útlendskari ella altjóða tænastu fyri hitt almenna, eina gávu ella annan fyrimun fyri at fáa viðkomandi til at gera ella lata vera við at gera okkurt í tænastuni, verður revsaður við fongsli í upp til 6 ár.” <em type="bold">4. </em>§ 131, stk. 2 verður strikað. <em type="bold">5. </em>Kapittul 25 verður orðaður soleiðis: “ <em type="bold">Kapittul 25 </em></p>
<p><em type="bold">Brotsverk ímóti lívi og likami </em></p>
<p><em type="italic">Brotsverk ímóti lívi </em><em type="bold">§ 237. </em>Tann, sum drepur ein annan, verður revsaður fyri manndráp við fongsli í 5 ár upp til lívstíð. <em type="bold">§ 238. </em>Drepur mamma barn sítt undir ella beint eftir føðing, og hon trúliga hevur gjørt tað av neyð, av ótta fyri vanæru, ella tí at føðingin hevur gjørt hana veika, ørkymlaða ella ráðaleysa, verður hon revsað við fongsli í upp til 4 ár. <em type="italic">Stk. 2 </em>. Er brotsverkið ikki fullført, og hevur barnið ikki fingið skaða av gerðini, kann revsingin detta burtur. <em type="bold">§ 239. </em>Tann, sum drepur ein annan, eftir at hesin klárt og týðiliga hevur biðið um tað, verður revsaður við fongsli í upp til 3 ár. <em type="bold">§ 240. </em>Tann, sum viðvirkar til, at onkur beinir fyri sær, verður revsaður við sekt ella fongsli í upp til 3 ár. <em type="bold">§ 241. </em>Tann, sum av ósketni elvir annans deyð, verður revsaður við sekt ella fongsli í upp til 4 mánaðir og undir serliga skerpandi umstøðum við fongsli upp í 8 ár. Sum serliga skerpandi umstøður skulu roknast rúsdrekkakoyring, brot á § 15, stk. 1 og 2 í ferðslulógini og serliga fyrilitarleys koyring. <em type="bold">§§ 242-243. </em>(Strika) </p>
<p><em type="italic">Brotsverk ímóti likami </em><em type="bold">§ 244. </em>Tann, sum við harðskapi ella á annan hátt ger seg inn á annans likam, verður revsaður við sekt ella fongsli í upp til 3 ár. <em type="bold">§ 245. </em>Tann, sum við serliga grovum ella vandamiklum harðskapi ger seg inn á annans likam, ella sum ger seg sekan í mishandling, verður revsaður við fongsli í upp til 6 ár. Er talan um munandi skaða á likam ella heilsu, skal hetta roknast sum serliga skerpandi umstøður. <em type="italic">Stk. 2. </em>Tann, sum ger skaða á annans likam ella heilsu á annan hátt enn soleiðis, sum nevnt er í stk. 1, verður revsaður við fongsli í upp til 6 ár. <em type="bold">§ 245 a. </em>Tann, sum við ella uttan samtykki sker ella á annan hátt tekur burtur ytru kynsgøgn á gentu ella kvinnu heilt ella lutvíst, verður revsaður við fongsli í upp til 6 ár. <em type="bold">§ 246. </em><em type="bold"></em>Hevur brot á § 245 ella § 245 a við sær annans deyð, ella er tað aðramáta so grovt ella hevur so álvarsaman skaða við sær, at talan er um serliga skerpandi umstøður, kann revsingin vaksa til fongsul upp í 10 ár <em type="bold">. </em><em type="bold">§ 247. </em>Verður áseting í §§ 244-246 brotin av persóni, sum áður er dømdur fyri tilætlaðan harðskap ella fyri brotsverk, sum hevur verið sett í 3 samband við tilætlaðan harðskap, kann revsingin vaksa við upp í eina helvt. <em type="italic">Stk. 2. </em>Sama er galdandi, um áseting í §§ 244-246 verður brotin móti persóni, sum er serliga útsettur fyri harðskapi í arbeiði sínum. <em type="bold">§ 248. </em>Fyri harðskap í slagsmáli, ella har tann álopni nýtir harðskap afturímóti, kann revsingin undir serliga linnandi umstøðum detta burtur. <em type="bold">§ 249. </em>Tann, sum av ósketni ger munandi skaða á annans likam ella heilsu, verður revsaður við sekt ella fongsli í upp til 4 mánaðir, ella undir serliga skerpandi umstøðum við fongsli í upp til 8 ár. Sum serliga skerpandi umstøður skulu roknast rúsdrekkakoyring, brot á § 15, stk. 1 og 2 í ferðslulógini og serliga fyrilitarleys koyring. </p>
<p><em type="italic">Vandaelvandi atburður </em><em type="bold">§ 250. </em>Tann, sum kemur øðrum í hjálparleysa støðu, ella sum fer frá persóni, sum hann hevur undir hond, og sum er í slíkari støðu, verður revsaður við fongsli í upp til 8 ár. <em type="bold">§ 251. </em>Kvinna, sum í sambandi við føðing á ábyrgdarleysan hátt kemur barni sínum í álvarsaman vanda, verður revsað við fongsli í upp til 1 ár. <em type="bold">§ 252. </em>Tann, sum fyri vinning skyld, í grovum ovfarakæti ella á tílíkan fyrilitarleysan hátt elvir til nærliggjandi vanda fyri lívi ella likamsførleikum hjá øðrum persóni, verður revsaður við fongsli í upp til 8 ár. <em type="italic">Stk. 2. </em>Á sama hátt verður tann revsaður, sum á fyrilitarleysan hátt elvir til vanda fyri, at annar persónur verður smittaður av lívshóttandi og ólekjandi sjúku. <em type="italic">Stk. 3 </em>. Landsstýrismaðurin ásetir í samráði við landsstýrismannin í heilsumálum, hvørjar sjúkur koma undir stk. 2. <em type="bold">§ 253. </em>Við sekt ella fongsli í upp til 2 ár verður tann revsaður, sum – hóast tað hevði borið honum til uttan at hann ella onnur skuldu ovofrað seg, og uttan at hann skuldi komið sær sjálvum ella øðrum í nakran serligan vanda, letur vera við: 1) eftir førimuni at hjálpa einum, sum er í eyðsæddum lívsvanda, ella 2) at gera tað, ið eftir umstøðunum krevst fyri at bjarga einum, ið tykist vera lívleysur, ella tað, sum er álagt til at taka sær av persónum, ið hava verið fyri skipbroti ella tílíkari ólukku. </p>
<p><em type="italic">Stk. 2. </em>Við fongsli í upp til 2 ár verður tann revsaður, sum brýtur stk. 1 við at rýma frá ferðsluvanlukku, har onkur hevur fingið munandi persónsskaða. <em type="bold">§ 254. </em>Tann, sum tilætlað ella av ósketni letur vandamikil vápn ella spreingievni upp í hendurnar á barni undir 15 ár ella á sálarsjúkum, menningartarnaðum ella rúsaðum persóni, verður revsaður við sekt ella fongsli í upp til 3 mánaðir. . <em type="bold">§§ 255-259. </em>(Strikað)” <em type="bold">6. </em>Kapittul 26 verður orðaður soleiðis: <em type="bold"></em>” <em type="bold">Brotsverk ímóti persónliga </em><em type="bold">frælsinum </em><em type="bold">§ 260. </em>Fyri ólógligan tvingsil verður tann revsaður við sekt ella fongsli í upp til 2 ár, sum 1) við harðskapi ella við hóttan um harðskap, um munandi skaða á ogn, frælsistøku, um ósanna skuldseting um revsiverd ella ærumeiðandi viðurskifti ella at avdúka viðurskifti, ið hoyra privatlívinum til, tvingar ein annan til at tola, gera ella lata vera við at gera okkurt, 4 2) við hóttan um at melda ella avdúka revsiverd viðurskifti ella um at bera fram sanna ærumeiðandi skuldseting tvingar ein annan til at gera, tola ella lata vera við at gera okkurt, um tvingsilin ikki kann metast at hava hóskandi samband við tað, sum hevur orsakað hann. </p>
<p><em type="italic">Stk. 2. </em>Verður onkur tvingaður til hjúnalag ella átrúnaðarliga vígslu, sum ikki hevur borgarligt gildi, kann revsingin vaksa til fongsul í upp til 4 ár. <em type="bold">§ 261. </em>Tann, sum tekur frælsið frá øðrum, verður revsaður við sekt ella fongsli í upp til 4 ár. <em type="italic">Stk. 2. </em>Verður frælsistøka gjørd fyri vinning, varir hon leingi, ella snýr hon seg um, at onkur av órøttum verður hildin í varðhaldi sum sálarsjúkur ella menningartarnaður ella verður førdur í fremmanda hertænastu, fangilsi ella annan bundinskap í fremmandum landi, er revsingin fongsul í upp til 12 ár. <em type="italic">Stk. 3. </em>Tann, sum av grovum ósketni fremur frælsistøku, soleiðis sum hon er lýst í stk. 2, verður revsaður við sekt ella fongsli í upp til 6 mánaðir. <em type="bold">§ 262. </em>(Strikað) <em type="bold">§ 262 a. </em>Fyri menniskjahandil verður tann revsaður við fongsli í upp til 10 ár, sum útvegar, flytur, yvirførir, hýsir ella síðan tekur ímóti einum persóni, har uppií er ella hevur verið 1) ólógligur tvingsil sambært § 260, 2) frælsistøka sambært § 261 3) hóttan sambært § 266 4) ólógligur háttur at skapa, styrkja ella gera sær dælt av misfatan ella 5) onnur óhøvilig framferð við tí í hyggju at misnýta viðkomandi til prostitutión, pornografiskar myndir ella filmar, pornografiska framførslu, tvingsilsarbeiði, trælahald ella trælahaldslíknandi umstøður, revsiverdar gerðir ella lívgagnstøku. </p>
<p><em type="italic">Stk. 2. </em>Á sama hátt verður tann revsaður, sum við tí í hyggju at misnýta viðkomandi til prostitutión, pornografiskar myndir ella filmar, pornografiska framførslu, tvingsilsarbeiði, trælahald ella trælahaldslíknandi umstøður, revsiverdar gerðir ella lívgagnstøku 1) útvegar, flytir, yvirførir, hýsir ella síðan tekur ímóti einum persóni undir 18 ár ella 2) letur pening ella annan fyrimun fyri at fáa misnýtslusamtykki frá tí, sum hevur myndugleika yvir tí órættaða, eins væl og tann, sum tekur við peninginum ella fyrimuninum. <em type="bold">7. </em>Kapittul 27 verður orðaður soleiðis: “ <em type="bold">Kapittul 27 </em></p>
<p><em type="bold">Ónáðir og ærumeiðing </em><em type="bold">§ 263. </em>Við sekt ella fongsli í upp til 6 mánaðir verður tann revsaður, sum av órøttum 1) letur upp ella fjalir annans bræv, telegramm ella onnur afturlatin boð ella rit, ella sum ger seg kunnigan við innihaldið, 2) skaffar sær atgongd til annans goymslu, 3) við tóli loyniliga avlurtar ella tekur upp útsagnir, sum verða sagdar í einrúmi, telefon ella í øðrum samrøðum millum onnur ella í samráðingum á afturlatnum fundi, sum viðkomandi ikki sjálvur luttekur á, ella sum hann av órøttum hevur skaffað sær atgongd til. </p>
<p><em type="italic">Stk. 2. </em>Við sekt ella fongsli í upp til 1 ár og 6 mánaðir verður tann revsaður, sum av órøttum skaffar sær atgongd til annans upplýsingar ella forrit, sum eru ætlað til nýtslu í kunningarskipan. 5 </p>
<p><em type="italic">Stk. 3. </em>Verður áseting í stk. 1 ella 2 brotin tilætlað fyri at skaffa sær atgongd til ella fyri at gera seg kunnigan við upplýsingar um vinnulig loyndarmál hjá fyritøku ella undir øðrum serliga skerpandi umstøðum, kann revsingin vaksa til fongsul upp í 6 ár. Á sama hátt verða revsað reglulig ella skipað brot á stk. 2. <em type="bold">§ 263 a. </em>Við sekt ella fongsli í upp til 1 ár og 6 mánaðir verður tann revsaður, sum av órøttum og við vinnuligum endamáli selur ella í størri mát breiðir út kodu ella tílíkt, sum kann nýtast til at sleppa inn í kunningarskipan, ið er vard fyri almennari atgongd við kodu ella aðrari serligari atgongdaravmarking. <em type="italic">Stk. 2. </em>Á sama hátt verður tann revsaður, sum av órøttum víðarigevur størri mongd av kodum ella tílíkum sambært stk. 1. <em type="italic">Stk. 3 </em>. Á sama hátt verður tann revsaður, sum av órøttum skaffar sær atgongd til ella víðarigevur kodu ella tílíkt sambært stk. 1 til 1) eina samfelagsliga týdningarmikla kunningarskipan, samanber við § 193, ella til 2) eina kunningarskipan, sum viðger viðkvæmar upplýsingar sambært § 2, nr. 9, í løgtingslóg um viðgerð av persónsupplýsingum um persónlig viðurskifti hjá fleiri persónum. </p>
<p><em type="italic">Stk. 4. </em>Hendir víðarigeving sambært stk. 1-3 undir serliga skerpandi umstøðum, er revsingin fongsul í upp til 6 ár. Sum serliga skerpandi umstøður eru serstakliga at rokna slíkar, har víðarigevingin er serliga umfatandi ella hevur við sær serligan vanda fyri munandi skaða. <em type="bold">§ 264. </em>Við sekt ella fongsli í upp til 6 mánaðir verður tann revsaður, sum av órøttum 1) skaffar sær atgongd til fremmandahús ella annað stað, har ikki er frítt at koma, 2) ikki fer av fremmandagrund, tá ið hann verður biðin um tað. </p>
<p><em type="italic">Stk. 2. </em>Verður ásetingin í stk. 1, nr. 1, brotin tilætlað fyri at skaffa sær atgongd til ella fyri at gera seg kunnigan við upplýsingar um vinnuloynidómar hjá virki, ella eru umstøðurnar aðramáta serliga skerpandi, kann revsingin vaksa til fongsul upp í 6 ár. Sum serliga skerpandi umstøður eru serstakliga at rokna slíkar, har brotið elvir øðrum munandi skaða ella hevur við sær serligan vanda fyri tí. <em type="bold">§ 264 a. </em>Tann, sum av órøttum avmyndar persónar, sum eru á einum staði, har ikki er frítt at koma, verður revsaður við sekt ella fongsli í upp til 6 mánaðir. Sama við honum, sum við kikara ella øðrum tóli av órøttum eygleiðir slíkar persónar. <em type="bold">§ 264 b. </em>(Strikað) <em type="bold">§ 264 c. </em>Revsingarnar sambært §§ 263, 264 og 264 a galda eisini fyri tann, sum uttan at hava viðvirka til gerðina skaffar sær atgongd til ella av órøttum nýtir upplýsingar, sum fingnar eru til vegar við teimum. <em type="bold">§ 264 d. </em>Við sekt ella fongsli í upp til 6 mánaðir verður tann revsaður, sum av órøttum víðarigevur boð ella myndir, ið viðvíkja persónligum viðurskiftum hjá øðrum persóni ella aðramáta vísa hann í umstøðum, sum skilliga kunnu krevjast ikki at koma fyri almenningin. Ásetingin er eisini galdandi fyri boð ella myndir, ið viðvíkja deyðum persóni. <em type="bold">§ 265. </em>(Strikað) <em type="bold">§ 266. </em>Tann, sum hóttir onkran við at fremja revsiverda gerð, og 6 hóttanarmátin er egnaður til at kunna skapa stóran ótta fyri lívi, heilsu ella vælferð hjá tí hótta ella øðrum, verður revsaður við sekt ella fongsli í upp til 2 ár. <em type="bold">§ 266 a. </em>Við sekt ella fongsli í upp til 1 ár verður tann revsaður, sum, uttan at treytirnar fyri at revsa eftir §§ 136 ella 266 eru til staðar, alment setir fram útsøgn, ið miðar eftir at birta upp undir herverk ella valdsgerð. <em type="bold">§ 266 b. </em>Tann, sum alment ella við størri útbreiðslu í hyggju setir fram útsøgn ella boðskap, ið hóttir, spottar ella eyðmýkir persónsbólk orsakað av rasu, húðarliti, trúgv, kynsligari sannføring ella tjóðskaparligum ella mentanarligum uppruna,, verður revsaður við sekt ella fongsli í upp til 2 ár. <em type="italic">Stk. 2. </em>Tá ið revsingin verður ásett, skal tað roknast sum serliga skerpandi umstøður, um brotið er merkt av propagandavirksemi. <em type="bold">§ 266 c. </em>Tann, sum eftir at avgerð er fallin í einum málið, aftur setir fram tær ógildaðu skuldsetingarnar ímóti sama persóni so ofta, at tað endar sum forfylging, og tá upplýsingarnar verða mettir at kunna skaða almenna umdømið hjá persóninum, verður revsaður við sekt ella fongsli í upp til 4 mánaðir. <em type="bold">§ 267. </em>Tann, sum ærumeiðir annan við vanærandi orðum ella gerðum ella setir fram ella breiðir út skuldseting um viðurskifti, sum verða mett egna at kunna skaða almenna umdømið hjá tí ærumeidda, verður revsaður við sekt ella fongsli í upp til 4 mánaðir. <em type="bold">§ 267 a. </em>(Strikað) <em type="bold">§ 268. </em>Tann, sum setir fram ella breiðir út skuldseting ímóti betri vitan, ella sum ikki hevur rímiliga orsøk til at halda skuldsetingina vera sanna, verður revsaður fyri útspilling og revsingin í § 267 kann tá vaksa til fongsul í upp til 2 ár. <em type="bold">§ 269. </em>Skuldseting er óreviverd, um tað verður prógvað, at hon er sonn, ella tá ið tann, sum í góðari trúgv setir hana fram, hevur havt skyldu til at úttala seg ella av røttum hevur vart eyðsýnd almenn áhugamál ella egnan ella annans tørv. <em type="italic">Stk. 2. </em>Revsing kann detta burtur, um umstøðurnar góvu orsøk til at halda, at skuldsetingin var sonn. <em type="bold">§ 270. </em>Tann, sum setir fram skuldseting á óhøviliga vanærandi hátt, kann revsast eftir § 267, sjálvt um sannleikaprógv verður ført. Sama er galdandi, um gerningsmaðurin ikki hevur havt rímiliga orsøk til at seta fram skemdarorðini. <em type="italic">Stk. 2. </em>Um tann ærumeiddi einans krevur revsing eftir hesi grein, verður prógv um sannleikan í skuldsetingini ikki ført, um ikki almenn atlit á avgerandi hátt tala fyri hesum. <em type="bold">§ 271. </em>Tað verður ikki loyvt at føra fram prógv um sannleikan í revsiverdari gerð, um tann, sum verður skuldsettur, við endaligum dómi í ríkinum ella í útlondum er fríkendur. <em type="italic">Stk. 2. </em>Sannleikaprógv fyri eina longu dømda revsiverda gerð, sleppur einum ikki undan revsing, tá ið tann ærumeiddi í mun til innihaldið í gerðini, tíðspunktið, tá ið hon varð framd, og umstøðurnar annars hevði rímiligan rætt til at krevja, at málið ikki verður framafturtikið. <em type="bold">§ 272. </em>Revsing eftir § 267 kann detta burtur, um tann órættaði hevur elvt til gerðina við óhøviligum atburði, ella um hann hevur hevnt seg inn á ærumeiðaran. 7 <em type="bold">§ 273. </em>Er ærumeiðandi skuldseting ógrundað, skal tað viðmerkjast í dómsniðurstøðuni, um tann ærumeiddi setur fram málskrav um tað. <em type="italic">Stk. 2. </em>Tann, sum verður dømdur fyri ærumeiðing, kann eftir málskravi frá tí ærumeidda, verða álagdur at gjalda honum ta upphædd, sum rætturin áleggur. Upphæddin er til útreiðslurnar fyri at kunngera dómsniðurstøðu og møguliga eisini dómsgrundgevingar í einum ella fleiri almennum miðlum. Soleiðis skal vera, sjálvt um talan bert er um ógildingardóm eftir stk. 1. <em type="bold">§ 274. </em>Tann, sum setir fram ella breiðir út ærumeiðandi útsøgn um deyðan persón, kann verða revsaður við sekt. Er talan um útspilling, kann hann verða revsaður við fongsli í upp til 4 mánaðir. <em type="italic">Stk. 2. </em>Ærumeiðandi útsøgn, sum verður sett fram ímóti deyðum persóni 20 ár eftir deyða hansara, kann bert verða lógsøkt, um treytirnar í § 268 eru loknar. <em type="bold">§ 275. </em>Brotsverk í hesum kapitli verða lógsøkt við privatari átalu, tó ikki brotsverkini, sum nevnd eru í §§ 266, 266 a og 266 b. <em type="italic">Stk. 2. </em>Brot á §§ 263-264 d kunnu verða lógsøkt við almennari ákæru, um tann órættaði biður um tað. Sama er galdandi, um tann, sum virkar ella tað tíðspunktið, ið talan er um, virkaði í almennari tænastu ella vinnu, verður skuldsettur fyri eina ferð, sum kann ella kundi havt við sær, at viðkomandi misti starvið ella vinnu sína. Sama er eisini galdandi, tá ið skuldsetingin er navnleys, ella tá ið navnið er skeivt ella uppáfunnið. <em type="bold">§ 275 a. </em>(Strikað)” <em type="bold">8. </em>Kapittul 28 verður orðaður soleiðis: <em type="bold"></em>” <em type="bold">Kapittul 28 </em></p>
<p><em type="bold">Fíggjarbrotsverk </em><em type="bold">§ 276. </em>Fyri stuldur verður tann revsaður, sum uttan handhavarans samtykki tekur fremmandan flytbaran lut fyri at skaffa sær ella øðrum vinning av órøttum. Sum flytbarur lutur er eisini at rokna ein orkumongd, sum er framleidd, goymd ella nýtt til at skapa ljós, hita, kraft ella rørslu ella nýtt til annað fíggjarligt endamál. <em type="bold">§ 276 a. </em>Fyri innbrotsstuldur verður tann revsaður sum av órøttum skaffar sær atgongd til fremmandahús og uttan eigarans samtykki tekur fremmandan flytbaran lut og tilognar sær hann fyri at skaffa sær ella øðrum vinning av órøttum. <em type="bold">§ 277. </em>Fyri finningsbrot verður tann revsaður, sum fyri egnan ella annans vinning av órøttum tilognar sær ein fremmandan flytbaran lut, sum eingin hevur í varðveitslu, ella sum orsakað av eigarans gloymsku ella á annan tílíkan tilvildarligan hátt er komið gerningsmanninum í hendi. <em type="bold">§ 278. </em>Fyri fíggjarundandrátt verður tann revsaður, sum fyri egnan ella annans vinning av órøttum 1) tilognar sær fremmandan flytbaran lut, sum er í hansara varðveitslu, uttan at tilburðurin er fevndur av § 277, 2) noktar fyri at hava móttikið peningalán ella annað lán til ognar ella fyri at hava móttikið veiting, sum rindast skal fyri, 3) av órøttum nýtir pening, sum honum er latin upp í hendur, hóast hann ikki var pliktaður til at halda peningin sundurskildan frá egnari ogn. </p>
<p><em type="italic">Stk. 2. </em>Ásetingin í stk. 1, nr. 1, fevnir ikki um ræði á keyptum luti, sum seljarin hevur treytað sær ognarrætt yvir, inntil keypsprísurin er goldin. 8 <em type="bold">§ 279. </em>Fyri fíggjarsvik verður tann revsaður, sum fyri egnan ella annans vinning av órøttum ólógliga skapar, styrkir ella ger sær dælt av annans misfatan og soleiðis fær hann til at gera ella til lata vera við at gera okkurt, ið elvir honum ella øðrum, sum gerðin ella undanlátið verður avgerandi fyri, ein fíggjarmiss. <em type="bold">§ 279 a. </em>Fyri dátusvik verður tann revsaður, sum fyri egnan ella annans vinning av órøttum ólógliga broytir, leggur afturat ella strikar upplýsingar ella forrit til elektroniska dátuviðgerð ella aðramáta ólógliga roynir at ávirka úrslit av slíkari dátuviðgerð. <em type="bold">§ 280. </em>Fyri heimildarsvik verður tann revsaður, um ikki tilburðurin kemur undir §§ 276-279 a, sum fyri egnan ella annans vinning av órøttum elvir øðrum fíggjarmiss 1) við at misnýta sær givna atgongd til at handla við rættarvirknaði fyri annan, 2) við í fíggjarviðurskiftum, sum tað áliggur honum at røkja fyri annan, handlar ímóti tørvinum hjá hesum. <em type="bold">§ 281. </em>Fyri avnoyðslu verður tann revsaður, um ikki tilburðurin kemur undir § 288, 1) sum fyri egnan ella annans vinning av órøttum hóttir onkran við harðskapi, munandi skaða á góðs ella frælsistøku, við ósannari skuldseting um revsiverd ella ærumeiðandi viðurskifti ella við at avdúka viðurskifti, ið hoyra privatlívinum til 2) sum hóttir við at melda ella avdúka revsiverd viðurskifti ella við at bera fram sanna ærumeiðandi skuldseting fyri á tann hátt at skaffa sær sjálvum ella øðrum vinning av órøttum, um avnoyðslan ikki kann metast at hava hóskandi samband við tann tilburð, sum er atvold til hana. <em type="bold">§ 282. </em>Fyri okur verður tann revsaður, sum ger sær dælt av annans munandi fíggjarligu ella persónligu trupulleikum, manglandi innliti, gáloysni ella bundinskapi fyri á tann hátt í eini avtalu at fáa ella treyta sær veiting, sum er kostnaðarleys ella í stórum ósamsvari við mótveitingina.. <em type="bold">§ 283. </em>Fyri skuldarasvik verður tann revsaður, sum fyri egnan ella annans vinning av órøttum 1) avhendir, pantsetir ella á annan hátt ræður yvir egið góðs, har til triðipartur tó hevur rættindi, sum ikki eru sambærilig við gerðina, 2) eftir at búgv hansara er tikið til trotabúsviðgerð, ella eftir at tingingar um neyðskuldarsemju uttan fyri húsagang eru byrjaðar, fremur gerðir, sum skulu forða fyri, at krøv og ognir í búnum koma kravánarum ella onkrum einstøkum av kravánarunum til góðar, 3) við falslæti, burturbeining, rættargerð upp á kvamsvís, munandi gávum, ovnýtslu, sølu fyri undirprís, gjalding ella veðseting av ógjaldkomnum skuldbókingum ella á annan tílíkan hátt forðar fyri, at krøv og ognir hansara koma kravánarum ella onkrum einstøkum av kravánarunum til góðar. </p>
<p><em type="italic">Stk. 2. </em>Eru gerðir, sum nevndar í stk. 1, nr. 3, framdar fyri at geva kravánara framíhjárætt, verður hesin bert revsaður, um hann, tá tað var skilligt, at húsagangurin ella gjaldssteðgur hjá skuldaranum vóru fyri durum, fekk skuldaran til at geva sær framíhjárættin. <em type="bold">§ 284. </em>(Strikað) <em type="bold">§ 285. </em>Brotsverk nevnd í §§ 276, 276 a og 278-283 verða revsað við fongsli í upp til 1 ár og 6 mánaðir. Fyri teir í § 283, stk. 2 nevndu tilburðir, kann revsingin fyri bæði skuldaran og fyri 9 kravánaran, sum fekk framíhjárætt, minkað til sekt. <em type="italic">Stk. 2. </em>Finningsbrot verður revsað við sekt ella við fongsli í upp til 1 ár og 6 mánaðir. <em type="bold">§ 286. </em>Revsingin fyri brotsverk sambært §§ 276, 276 a, 281 og 282 kann vaksa til fongsul í upp til 6 ár, um talan er um serliga grov brot, serstakiliga orsakað av útinningarháttinum, um fleiri eru saman um tey, um vápn ella onnur vandamikil amboð ella evni eru uppií, um tey eru partur av skipaðum innbrotum, um talan er um nógv brot, um stolnu lutirnir hava eitt munandi virði, ella orsakað av umstøðunum kring lutirnar, tá ið teir vórðu stolnir. <em type="italic">Stk. 2. </em>Revsingin fyri brotsverk sambært §§ 278-280 og 283 kann vaksa til fongsul í upp til 8 ár, um talan er um serliga grov brot, serstakliga orsakað av útinningarháttinum, ella tí at fleiri eru saman um tey, ella tí at uppnáddi ella tilætlaði vinningurin er stórur, ella um talan er um nógv brot. <em type="bold">§ 287. </em>Eru nøkur brotsverk sambært §§ 276-283 minni revsiverdug orsakað av umstøðunum kring brotið, tí at stolnu lutirnir ella fíggjarligi missurin hava lítið upp á seg ella av øðrum orsøkum er revsingin sekt. Eru umstøðurnar aðramáta linnandi, kann revsingin detta burtur. <em type="italic">Stk. 2. </em>Brotsroynd, sum er fevnd av stk. 1, er revsiverd. <em type="bold">§ 288. </em>Fyri rán verður tann revsaður við fongsli í upp til 6 ár, sum fyri egnan ella annans vinning av órøttum við harðskapi ella við hóttan um beinanvegin at nýta harðskap 1) tekur ella tvingar fremmandan flytbaran lut frá nøkrum, 2) flytur stolnan lut á trygt stað ella 3) tvingar onkran til at gera ella til at lata vera við at gera okkurt, sum elvir til fíggjarmiss hjá tí álopna ella øðrum, sum tann álopni handlar fyri </p>
<p><em type="italic">Stk. 2. </em>Revsingin kann vaksa til fongsul í upp til 10 ár, um talan er um serliga grovt rán, serstakliga um tað er av serliga vandamiklum slag, vegna úttiningarháttin, vavið av uppnádda ella tilætlaða vinninginum, um talan er um at taka seg inn í privatheim at ræna, ella um talan er um nógv brot. <em type="bold">§ 289. </em>Við fongsli í upp til 8 ár verður tann revsaður, sum fyri egnan ella annans vinning av órøttum ger seg sekan í serliga grovum broti á skattalóggávu, tolllóggávu, avgjaldslóggávu ella stuðulslóggávu ella á § 289 a. <em type="italic">Stk. 2. </em>Ásetingin í stk. 1 er bert galdandi, um lóggávan, sum nevnd er í stk. 1, vísir til hesa áseting. <em type="italic">Stk. 3. </em>Tá ið eykasekt sambært § 50, stk. 2, verður áløgd fyri brot á stk. 1, skal dentur leggjast á, um brotið er framt á serliga grovan hátt, um fleiri eru saman um tað, ella um talan er um nógv brot. <em type="bold">§ 289 a. </em>Við sekt ella fongsli í upp til 1 ár og 6 mánaðir verður tann revsaður, sum til nýtslu at taka avgerð um at rinda ella afturrinda toll ella avgjøld, útgjald ella afturgjald av viðbótum ella stuðli frá donskum ella føroyskum myndugleikum ella frá ES-stovnum ella aðrir samveldis stovnar gevur ósannar ella villleiðandi upplýsingar ella tigur við upplýsingum, heruppií ikki heldur upplýsingarskyldu, sum er týðandi fyri avgerðina í málinum, fyri tilætlað at sleppa sær sjálvum ella øðrum undan at gjalda ella fyri tilætlað at skaffa sær sjálvum ella øðrum eitt útgjald av órøttum. <em type="italic">Stk. 2. </em>Á sama hátt verður tann revsaður, sum av órøttum ger sær dælt av lógliga uppnáddum fyrimuni viðvíkjandi gjøldum sambært stk. 1 og 10 tann, sum av órøttum nýtir útgjøld sambært stk. 1 til onnur endamál enn tey, sum tey av fyrstantíð vórðu játtað til. Hetta er tó ikki galdandi fyri veitingar, sum verða játtaðar til privata nýtslu. <em type="italic">Stk. 3. </em>Ásetingarnar í stk. 1 og 2 galda bert, um onnur lóggáva ikki inniheldur samsvarandi ásetingar. <em type="italic">Stk. 4. </em>Er talan um serliga grovt brot á stk. 1 ella 2, verður revsað eftir § 289. <em type="bold">§ 290. </em>Fyri fæloynd verður tann revsaður við sekt ella fongsli í upp til 1 ár og 6 mánaðir, sum av órøttum tekur ímóti ella skaffar sær ella øðrum lut í vinningi, sum er fingið til vegar við revsiverdum lógarbroti. Á sama hátt verður tann revsaður, sum eftirsíðan av órøttum við at goyma, varðveita, flyta, hjálpa av avhenda ella á annan tílíkan hátt er við til at tryggja einum øðrum vinning av revsiverdum lógarbroti. <em type="italic">Stk. 2. </em>Revsingin kann vaksa til fongsul í upp til 6 ár, um talan er um serliga grova fæloynd, serstakliga um hon er av vinnuligum ella professionellum slagið ella orsakað av uppnáddað ella tilætlaða vinninginum, ella tá eitt størri tal av brotsverkum eru framd. <em type="italic">Stk. 3. </em>Revsing eftir hesi áseting kann ikki gevast tí, sum tekur ímóti vinningi frá familju ella samlivara til vanligt uppihald, ella tí, sum tekur ímóti vinningi sum vanligt gjald fyri vanligar brúksvørur, brúkslutir ella tænastur. <em type="bold">§ 291. </em>Tann, sum oyðileggur, skaðar ella beinir burtur lutir, sum annar eigur, verður revsaður við sekt ella fongsli í upp til 1 ár og 6 mánaðir. <em type="italic">Stk. 2. </em>Verður umfatandi herverk framt, ella herverk av meira regluligum ella skipaðum slagi, ella um gerningsmaðurin áður er dømdur <em type="italic"></em>eftir hesi grein ella eftir § 180, § 181, § 183, stk. 1 og 2, § 184, stk. 1, § 193 ella § 194, kann revsingin vaksa til fongsul upp í 6 ár. </p>
<p><em type="italic">Stk. 3. </em>Verður brot á stk. 2 gjørt av grovum ósketni, er revsingin sekt ella fongsul í upp til 6 mánaðir. <em type="italic">Stk. 4. </em>Tá ið revsing verður ásett fyri brot á stk. 1 ella 2, skal tað roknast sum skerpandi umstøður, at tilburðurin er framdur ímeðan ella í beinleiðis framhaldi av, at tað í økinum verða gjørdar grovar ónáðir á almennum staði. <em type="bold">§ 292. </em>Tann, sum oyðileggur, skaðar ella beinir burtur egnar ognir fyri at forða fyri, at tær koma kravánarum ella onkrum einstøkum av kravánarunum til góðar, verður revsaður við sekt ella fongsli í upp til 1 ár. <em type="bold">§ 293. </em>Tann, sum av órøttum nýtir lut, sum ein annar eigur, verður revsaður við sekt ella fongsli í upp til 1 ár, um ikki tilburðurin er fevndur av § 293 a. Undir skerpandi umstøðum, serstakliga tá ið luturin ikki verður settur aftur eftir nýtslu, kann revsingin vaksa til fongsul upp í 2 ár. <em type="italic">Stk. 2. </em>Tann, sum av órøttum forðar einum øðrum í heilt ella lutvíst at ráða yvir luti, verður revsaður við sekt ella fongsli í upp til 1 ár. Revsingin kann vaksa til fongsul upp í 2 ár, um talan er um regluligt ella skipað brot, ella um tað í aðramáta er talan um serliga skerpandi umstøður. <em type="bold">§ 293 a. </em>Fyri brúksstuldur av motorakfari verður tann revsaður við sekt ella fongsli í upp til 1 ár og 6 mánaðir, sum av órøttum nýtir motorakfar, sum ein annar eigur. Undir serliga skerpandi umstøðum, herímillum serliga í endurtakandi førum, kann revsingin vaksa til fongsul upp í 4 ár. <em type="bold">§ 294. </em>Tann, sum ólógliga fremur sjálvtekt, verður revsaður við sekt. <em type="bold">§ 295. </em>Tann, sum ímóti privatum ella almennum rætti setir upp byrging ella 11 fastan útbúnað í fesk vatni ella á landleið, verður revsaður við sekt ella fongsli í upp til 3 mánaðir <em type="bold">§ 296. </em>Við sekt ella fongsli í upp til 1 ár og 6 mánaðir verður tann revsaður, sum 1) breiðir út skeivar ella villleiðandi upplýsingar, sum kunnu ávirka prísin á virðisbrøvum ella tílíkum ognum munandi, 2) gevur skeivar ella villleiðandi upplýsingar um viðurskifti hjá løgfrøðiligum persóni a) í almennum fráboðanum um fíggjarlig viðurskifti, b) í lógarásettum roknskapi, c) í frágreiðing, roknskapi ella váttan til aðalfund ella tílíkan myndugleika ella til leiðsluna hjá tí løgfrøðiliga persóninum, d) í fráboðan til skrásetingarmyndugleika ella e) í útboðstilfari, sum viðvíkir stovnan ella kapitaløking hjá løgfrøðiliga persóninum viðvíkjandi sølu av partabrøvum ella útgávu ella sølu av umbýtiligum lánsbrøvum, 3) grovliga brýtur lóg, sum er galdandi fyri tann løgfrøðiliga persónin viðvíkjandi a) kapitaltilføring ella b) nýtslu av peningi hjá tí løgfrøðiliga persóninum, 4) grovliga letur vera við at lúka lógarkrøv, sum eru galdandi fyri tann løgfrøðiliga persónin viðvíkjandi a) gerðabókarførslu b) førslu av skráum og upplýsingarskyldum viðvíkjandi ognarlutum ella c) atgerðarskyldum viðvíkjandi staðfestum kapitalmissi. </p>
<p><em type="italic">Stk. 2. </em>Undir serliga skerpandi umstøðum kann revsingin fyri brot á stk. 1, nr. 1, vaksa til fongsul í upp til 6 ár. Sum serliga skerpandi umstøður eru serstakliga at rokna tilburðir, har fleiri eru saman um brotsverkið, har uppnáddi ella tilætlaði vinningurin er stórur, ella tá eitt størri tal av brotsverkum eru framd. <em type="italic">Stk. 3. </em>Verður ein gerð ella eitt undanlát, sum er nevnt í stk. 1, framd av grovum ósketni, er revsingin sekt ella undir serliga skerpandi umstøðum fongsul í upp til 4 mánaðir. <em type="bold">§ 297. </em>Við sekt ella fongsli í upp til 1 ár og 6 mánaðir verður tann revsaður, sum breiðir út skeivar ella villleiðandi upplýsingar, sum kunnu ávirka prísin á vøru, fastogn ella øðrum tílíkum ognum munandi. <em type="italic">Stk. 2. </em>Verður ein gerð, sum nevnd í stk. 1 gjørd av grovum ósketni, er revsingin sekt ella undir serliga skerpandi umstøðum fongsul í upp til 4 mánaðir. <em type="bold">§ 298. </em>Við sekt ella fongsli í upp til 6 mánaðir verður tann revsaður, sum, uttan at treytirnar fyri at brúka § 279 eru til staðar, 1) við falslæti um gjaldsevni skaffar sær ella øðrum lán ella kreditt við fíggjarligum missi sum úrsliti, 2) við at brúka burtur av forútgoldnum viðurgjaldi harvið ikki megnar at lata mótveitingina, 3) fer av staði uttan at gjalda fyri innivist, matarát, flutning ella aðra veiting, sum tað skilliga skuldi gjaldast fyri, áðrenn farið varð av staðnum, 4) uttan at rinda ásett gjald tilsníkir sær atgongd til framførslu, framsýning ella fund, ella til flutning við almennum flutningsfari ella til at nýta annan alment atkomiligan útbúnað. <em type="bold">§ 299. </em>Við sekt ella fongsli í upp til 1 ár og 6 mánaðir verður tann revsaður, sum, uttan at treytirnar fyri at brúka § 280 eru til staðar, í fíggjarviðurskifti, sum tað áliggur honum at røkja fyri 12 annan, skúgvar skyldur sínar til viks og harvið elvir hinum munandi fíggjarmiss, sum ikki verður endurgoldið, áðrenn dómur fellur á fyrsta rættarstigi. <em type="italic">Stk. 2 </em>. Við sekt ella fongsli í upp til 4 ár verður tann revsaður, ið sum annans fíggjarrøkil ímóti skyldum sínum tekur ímóti, krevur ella letur lova sær gávu ella annan fyrimun til sín sjálvs ella annan, eins væl og tann, sum bjóðar, veitir ella lovar slíka gávu ella fyrimun. <em type="bold">§ 299 a. </em>Við fongsli í upp til 6 ár verður tann revsaður, sum undir serliga skerpandi umstøðum brýtur § 19 í løgtingslóg um marknaðarføring. Sum serliga skerpandi umstøður eru serstakliga at rokna tilburðir, har gerðin hevur elvt til munandi skaða ella hevur skapt sannlíkan vanda fyri tí. <em type="bold">§ 299 b. </em>Við fongsli í upp til 6 ár verður tann revsaður, sum fyri egnan ella annans vinning av órøttum, ella sum aðramáta undir serliga skerpandi umstøðum ger seg sekan í 1) broti á upphavsrættin av serliga grovum slagi, sambært § 74, stk. 2, í løgtingslóg um upphavsrætt, ella ólógligum innflutningi av serliga grovum slagi, sambært § 76, stk. 2, í løgtingslóg um upphavsrætt, 2) broti á vørumerkjarættin av serliga grovum slagi, sambært § 42, stk. 2, í Varemærkeloven, sum sett í gildi fyri Føroyar við kongligari fyriskipan, 3) designinntrivi av serliga grovum slagi, sambært § 36, stk. 2, í Designloven, sum sett í gildi fyri Føroyar við kongligari fyriskipan, 4) patentinntrivi av serliga grovum slagi, sambært § 57, stk. 2, í Patentloven, sum sett í gildi fyri Føroyar við kongligari fyriskipan, ella 5) brúksmodellinntrivi av serliga grovum slagi, sambært § 54, stk. 2, í Lov om brugsmodeller, sum sett í gildi fyri Føroyar við kongligari fyriskipan. <em type="bold">§ 299 c. </em>Við fongsli í upp til 6 ár verður tann revsaður, sum undir serliga skerpandi umstøðum ger kartellavtalu sambært § ????, í løgtingslóg um kapping. Sum serliga skerpandi umstøður eru serstakliga at rokna slíkar, har brotið hevur verið umfatandi ella verður mett at kunna hava havt stóran skaða við sær. <em type="bold">§ 299 d. </em>Við fongsli í upp til 6 ár verður tann revsaður, sum undir serliga skerpandi umstøðum ger seg sekan í broti á § 35, stk. 1, ella § 39, stk. 1, í Værdipapirhandelsloven, sum sett í gildi fyri Føroyar við kongligari fyriskipan, Sum serliga skerpandi umstøður eru av øllum at rokna slíkar, har fleiri eru saman um brotið, har uppnáddi ella tilætlaði vinningurin er stórur, ella har talan er um fleiri brot. <em type="bold">§ 300. </em>Við sekt ella fongsli í upp til 1 ár verður tann revsaður 1) sum, tá ið hann sær ella átti at sæð, at hann ikki megnar at lúka krøv hjá kravánarum sínum, ger fíggjarstøðu sína munandi verri við at stovna nýggja skuld ella rindar ella veitir trygd fyri munandi gjaldkomnum skuldbókingum, 2) sum elvir kravánarum sínum munandi tap við oyðslutari lívsførslu, við spæli, við vágiligum virksemi, sum ikki stendur mát við ognina, við sera órøkjaligum handilsskapi ella við aðrari gáloysnari framferð, 3) ið, sum skuldari ella álitisfólk gevur skeivar upplýsingar ella ger seg sekan í grovum gáloysni, tá ið hann letur inn neyðugar váttanir til at byrja tingingar um 13 neyðskuldarsemju uttan fyri húsagang. <em type="bold">§ 300 a. </em>Við sekt ella fongsli í upp til 6 mánaðir verður tann revsaður, sum, uttan at treytirnar fyri at brúka § 279 eru til staðar, tilvitað ella av grovum ósketni á ólógligan hátt elvir, at ein persónur sum er í egnari misfatan, av hesari orsøk verður ávirkaður til eina gerð ella eitt undanlát, soleiðis at hesin ella ein annar, sum gerðin ella undanláti verður avgerandi fyri, er fyri munandi fíggjarmissi. <em type="bold">§ 300 b. </em>Við sekt ella fongsli í upp til 6 mánaðir verður tann revsaður, sum, uttan at treytirnar fyri at brúka § 282 eru til staðar, í avtalugerð á ósømiligan hátt ger sær dælt av fíggjarligum trupulleikum hjá mótpartinum ella aðrari undirlutastøðu hja hesum. <em type="bold">§ 300 c. </em>Við sekt ella fongsli í upp til 6 mánaðir verður tann revsaður, sum avhendir eitt krav, ið stavar frá gerð hjá einum øðrum, sum er av sama slagi sum nevnt í § 282, § 300 a ella § 300 b, ella sum ger tílíkt krav galdandi, um hann, tá ið hann ognaði sær kravið, vísti grovt ósketni við ikki at gáa eftir, hvaðan kravið stavaði. Á sama hátt verður tann revsaður, sum við grovum ósketni aðramáta á ósømiligan hátt ger sær dælt av gerð hjá einum øðrum, sum er av sama slagi sum nevnt í § 282, § 300 a ella § 300 b. <em type="bold">§ 301. </em>Við sekt ella fongsli í upp til 1 ár og 6 mánaðir verður tann revsaður, sum tilvitað og við óheimilaðari nýtslu í hyggju framleiðir, útvegar, hevur í hondum ella víðarigevur 1) upplýsingar, ið eyðmerkja ein gjaldsmiðil, sum er tillutaður øðrum ella 2) genererað gjaldskortnummur. <em type="italic">Stk. 2. </em>Er talan um størri útbreiðslu í sambandi við víðarigeving o.a. sambært stk. 1 ella undir serliga skerpandi umstøðum aðramáta, er revsingin fongsul í upp til 6 ár. <em type="italic">Stk. 3. </em>Ásetingin í stk. 1 er ikki galdandi fyri ektað gjaldskort. <em type="bold">§ 301 a. </em>Við sekt ella fongsli í upp til 1 ár og 6 mánaðir verður tann revsaður, sum av órøttum útvegar ella víðarigevur kodur ella tílíkt, ið kann nýtast til at sleppa inn í kunningarskipan, sum bert er ætlað gjaldandi brúkarum, og sum er vard við kodu ella aðrari serligari atgongdaravmarking. <em type="italic">Stk. 2. </em>Hendir víðarigeving o.a. sambært stk. 1 undir serliga skerpandi umstøðum, er revsingin fongsul í upp til 6 ár. Sum serliga skerpandi umstøður eru serstakliga at rokna tilburðir, har víðarigeving o.a. hevur vinnuligt endamál, er serliga umfatandi ella verður gjørd undir umstøðum, har stórur vandi er fyri víðfevndari misnýtslu. <em type="bold">§ 302. </em>Við sekt ella fongsli í upp til 1 ár og 6 mánaðir verður tann revsaður, um tilburðurin ikki kemur undir § 296, sum á serliga grovan hátt brýtur lógarkrøv um 1) bókhald, herímillum skráseting av keypi og sølu og uppseting av roknskapartilfari, 2) goymslu av roknskapartilfari, herímillum frágreiðingar um bókhaldsførslu, og hvussu tilfar verður goymt og heintað, herímillum loyniorð o.a. og krypteringslyklar, 3) atgongd hjá almennum myndugleikum til roknskapartilfar sambært serligari lóggávu, sum er galdandi fyri teir, 4) framløgu av ársroknskapi ella samsvarandi roknskapi. </p>
<p><em type="italic">Stk. 2. </em>Verður ein gerð ella eitt undanlát sum nevnt í stk. 1 gjørt av grovum ósketni, er revsingin sekt ella fongsul í upp til 4 mánaðir. 14 <em type="bold">§ 303. </em>Tann, sum vísir grovt ósketni við í tingingum at fáa ella á annan líknandi hátt tekur ímóti lutum, sum eru útvegaðir við ríkingarbrotsverki, verður revsaður við sekt ella fongsli í upp til 1 ár. <em type="bold">§ 304. </em>Við sekt ella fongsli í upp til 4 mánaðir verður tann revsaður, sum í tilburðum, har avgerð í einum fíggjarmáli verður tikin við atkvøðugreiðslu, útvegar sær ella øðrum atgongd av órøttum at vera við í hesari ella at lata fleiri atkvøður, enn honum eru tillutaðar, ella á annan hátt elvir, at atkvøðugreiðslan verður skeiklað. <em type="italic">Stk. 2. </em>Á sama hátt verður tann revsaður, sum til atkvøðugreiðslu í sambandi við trotabúgv, skuldarfrágongubúgv ella undir tingingum um neyðskuldarsemju uttan fyri húsagang við falslæti ávirkar atkvøðugreiðsluna ella veitir, lovar ella bjóðar, móttekur krevur ella letur lova sær fíggjarligan fyrimun afturfyri at atkvøða fyri onkrum ávísum ella lata vera við at atkvøða. <em type="bold">§ 304 a. </em>Tann, sum av órøttum veitir, lovar ella bjóðar gerðarrættardómara í ríkinum ella í útlondum gávu ella annan fyrimun fyri at fáa hann til at gera ella til at lata vera við at gera okkurt í útinningini av starvi sínum sum gerðarrættardómari verður revsaður við sekt ella fongsli í upp til 4 ár. <em type="italic">Stk. 2. </em>Á sama hátt verður tann revsaður, sum í ríkinum ella í útlondum arbeiðir sum gerðarrættardómari, og sum í útinningini av starvi sínum sum gerðarrættardómari av órøttum tekur ímóti, krevur ella letur sær lova gávu ella annan fyrimun. <em type="bold">§ 305. </em>Brotsverk sambært § 291, stk. 1 og 3, § 293, stk. 2, § 298 og § 299 verða bert lógsøkt eftir áheitan frá tí órættaða, um ikki almenn atlit krevja lógsókn. <em type="italic">Stk. 2. </em>Brotsverk sambært § 294 verða lógsøkt við privatari átalu.” <em type="bold">9. </em>Kapittul 29 verður orðaður soleiðis: <em type="bold"></em>“ <em type="bold">Kapittul 29 </em></p>
<p><em type="bold">Serligar ásetingar um løgfrøðiligar </em><em type="bold">persónar </em><em type="bold">§ 306. </em>Feløg og aðrir løgfrøðiligir persónar, koma undir revsiábyrgd eftir reglunum í kapitli 5 fyri brot á hesa lóg.” <em type="bold"></em><em type="bold">§ 2 </em></p>
<p>Henda løgtingslóg kemur í gildi dagin eftir, at hon er kunngjørd. 15</p>
<p><em type="bold">Kapittul 1. Almennar viðmerkingar 1.1. Orsøkir til uppskotið </em>Á heysti 2015 samtykti Løgtingið at heita á landsstýrið um at dagføra og føroyska revsilógina. Hetta er eitt stórt og rættiliga tíðarkrevjandi arbeiði og ætlanin er tí at at býta dagføringina av revsilógina upp í hóskandi partar. Hetta fer samstundis at gera tað møguligt hjá landsstýrinum og løgtinginum at kunna viðgera dagføringarnar betri og gjøllari, bæði málsliga og innihaldsliga. Byrja var við at dagføra kapittul 24 um kynslig brotsverk og hildið verður tí, at tað er hóskandi at halda áfram við at dagføra og føroyska hinar kapitlarnar í serliga partinum og síðan at fara undir almenna partinum. Ætlandi skal arbeiði at dagføra og føroyska revsilógina verða liðugt í 2021. Í hesum umfarinum er tað kap. 25: Brotsverk móti lív og likami, kap. 26: Brotsverk ímóti persónliga frælsinum, kap. 27: Ónáðir og ærumeiðing, kap. 28: Fíggjarlig brotsverk og kap. 29: Serligar ásetingar fyri løgfrøðiligar persónar, sum verða dagførdar og føroyskað. Arbeiði at føroyska revsilógina verður gjørt í tøttum samstarvið við Málráðnum, sum vegleiðir í málsligum ivamálum og revsirættarliga ráðið, sum sigur sína hugsan um løgfrøðiliga málið. <em type="bold">1.2. Galdandi lóggáva </em><em type="italic">Kapittul 25 </em>Í kapittul 25 eru tær týdningarmestu ásetingarnar viðvíkjandi verju av lív og likam at finna. Tað er í høvuðsheitum tann likamliga støðan, sum verður vard. Verja eftir kapittul 25 byrjar við føðingina og endar við deyða. Verjan er galdandi, hóast tann dripni manglar førleika at liva til dømis vegna ov tíðliga føðing, sjúku, vanlukku ella elli. <em type="italic">Kapittul 26 </em>Í kapittul 26 eru tær vanligu ásetingarnar viðvíkjandi álop á virkisfrælsi og ferðafrælsi. Afturat hesum eru aðrar ásetingar í revsilógini viðvíkjandi serlig brot á persónliga frælsi, dømi um tílíkt brotsverk er brot á húsfriðin í § 264. <em type="italic">Kapittul 27 </em>Í kapittul 27 eru ymiskar ásetingar um at valda ónáðir og um ærumeiðing. Ásetingarnar um ærumeiðing byggja í stóran mun á eina langa siðvenju. Ásetingarnar um at valda ónáðir eru hinvegin broyttar rættuliga nógv seinnu árini, millum annað fyri at veita betri vernd móti misbrúk av nýggjum tøkniligum møguleikum og tí at hugburðurin, um hvat verður met sum haldgóð verja innan hetta øki, er broyttur. Mannarættindini víðkað og koma afturat ásetingarnar í revsilógina viðvíkjandi verju av persónliga frælsi (privatlivets fred). Hinvegin avmarka reglurnar um talu- og skrivifrælsi í mannarættindasáttmálanum eisini í ein ávísan mun møguleikan at áleggja revsing fyri brot sum viðvíkja at valda ónáðir og ærumeiðing. <em type="italic">Kapittul 28 </em>Í kapittul 28 eru ásetingarnar viðvíkjandi fíggjarbrotsverk. Fíggjarbrotsverk kunnu býtast í: - Ríkingarbrotsverk, sum eru brotsverk har ein fær ógrundaðan vinning beinleiðis gjøgnum ólógliga at geva einum øðrum ein samsvarandi fíggjarmissur. - Onnur revsiverd fíggjarbrotsverk (formuekrænkelse) </p>
<p>Ríkingarbrotsverk krevja tilætlan um at ríka seg. 16</p>
<p><em type="italic">Kapittul 29 </em>Í kapittul 29 er ásetingin viðvíkjandi løgfrøðiligum persónum. <em type="bold">1.3. Endamálið við uppskotinum </em>Ætlanin við hesum uppskotinum er at dagføra og føroyska kapittul 25 – 29 í revsilógini. Hesir kapitlar fevna um hesi brotsverk: Kapittul 25: Brot móti lív og likam Kapittul 26: Brot móti persónliga frælsi Kapittul 27: Ónáðir og ærumeiðing (Freds- og ærekrænkelser) Kapittul 28: Fíggjarbrotsverk Kapittul 29: Serligar ásetingar viðvíkjandi løgfrøðiligar persónar Tað eru bert fáar dagføringar í hesar kapitlarnar, og dentur hevur tí verið lagdur á at lýsa málsligar hugsanir og ivamál. Dagføringina av allari revsilógin fer væntandi at taka umleið 5 ár. Ætlanin er beinanvegin at halda fram við dagføringina av hinum kapitlunum í serliga partinum, og at enda kapitlarnar í almenna partinum. Revsilógin skuldi sostatt verið liðugt føroyska og dagførd í 2021. <em type="bold">1.4. Samandráttur av nýskipanini við uppskotinum </em>Ætlanin við uppskotinum er í fyrstu syftu at føroyska revsilógina. Í sambandi við týðingina hevur verið hugsa um, í størst møguligan mun at gera lógina lesaravinarliga. Hin vegin hevur tað stóran týdning, at ásetingarnar í revsilógina hevur neyðugan neyvleika. Neyðugt hevur tí verið alla tíðina at viga hesi atlit móti hvørjum øðrum. Tyngsta atliti er tó atliti til neyvleika. Í sambandið við týðingina hevur verið samstarva við Málráðnum um at finna góð føroysk orð fyri hugtøk, vit ikki hava havt føroysk heitið til áður ella heitið sum virka tung og ring at skilja. Dømi um eitt tílíkt hugtak er <span type="quote" xml:lang="dan">“fæloynd”</span> sum merkir<span type="quote">“hæleri”</span>. Danska orðið <span type="quote" xml:lang="dan">“hæle”</span> er komið úr lágtýskum <span type="quote" xml:lang="dan">“helen”</span> (nýtýkst <span type="quote">“hehlen”</span><span type="quote">”), sum merkir “fjala”</span><span type="quote">“fjala”</span> ella <span type="quote">“dylja”</span>. <span type="quote">“Hæleri”</span> er júst at krógva burtur vinningur sum er fingið við revsivert brotsverk. Tað hevur eisini verið samskift við Málráðnum um málslig ivamál annars. Revsirættarligaráðið hevur eisini sagt sína hugsan um uppskotið, og hevur mælt til í størst møguligan mun at leggja tekstin so tætt at danska tekstinum sum gjørligt. Í sambandið við at at revsilógin verður føroyska, er ætlanin at gera ein nýggjan orðalista við nýggj orð og hugtøk úr lógini. Umframt at føroyska revsilógina eru eisini uppskot til neyðugar dagføringar av lógini gjørdar. <em type="italic">Kapittul 25 </em>Í §§ 241 og 249 eru ásetingar um revsing fyri tann, sum av ósketni elvir annans deyða ella av ósketni ger munandi skaða á annans likam ella heilsu. Ásetingarnar vera víðkaðir til eisini at fevna um koyring við tilvitsávirkandi evni í blóðinum ella sum orsakað av sjúku, veikleika, overving, ovvekri ella undir árini av huglættandi ella doyvandi evnum ella av tílíkum grundum er soleiðis háttaður, at hann ikki er førur fyri at føra akfarið á tryggan hátt . Við broytingini er ætlanin at vísa á, at koyring við tilvitsávirkandi evni í blóðinum ella av líknandi ávum er eins vandamikil fyri ferðslutrygdina, sum spirituskoyring og tí sum meginregla eigur at vera revsa eftir somu reglum. 17 </p>
<p>Í § 252, sum millum annað viðvíkur tann, sum á fyrilitarleysan hátt elvir til vanda fyri, at annar persónur verður smittaður av lívshóttandi og ólekjandi sjúku, verður ásett at landsstýrismaðurin ásetir hvørjar sjúkur talan er um. Áður var tað justitsministarin í samráð við sunnheitsministarin, sum ásetti hvørjar sjúkur talan var um. <em type="italic">Kapittul 26 </em>Í § 262 a sum viðvíkur menniskjahandil veksur revsingin úr fongsul upp í 8 ár til fongsul upp í 10 ár. Samstundis verður ásetingin víðka til eisini at fevna um misnýtsla til revsiverdar gerðir. Hetta kann til dømis vera, at ein persónur verður tvingaður til lummastuldur ella handilsstuldur <em type="italic">Kapittul 27 </em>Í § 263 a, stk. 3 sum viðvíkur ólóglig atgongd til týdningarmiklar kunningarskipanir verður ein tøknilig broyting gjørd, soleiðis at víst verður til rætta ásetingin í Persónsupplýsingarlógin viðvíkjandi viðkvæmar upplýsingar. Í § 266 b, verður sett eitt nýtt stk. 2, sum ásetir, at tað skal roknast sum serliga skerpandi umstøður um útsagnir, ið hótta, spotta ella eyðmýkja persónsbólk orsakað av rasu, húðarliti, tjóðskapi, uppruna, trúgv ella kynsligari sannføring er merkt av propagandavirksemi. Í § 275, stk. 2 verður ein tøknilig broyting gjørd. Í sambandi við at nýggj tilhaldslógin var sett í gildið á várið í 2017, vóru ymiskir tillagingar gjørdar í revsilógini. Av misgáum kom tilvísingin til § 264 a-d ikki við tá. Hetta verður nú rætta. <em type="italic">Kapittul 28 </em>Nýggj áseting viðvíkjandi innbrotsstuldur verður sett inn í § 276 a. Í § 286, stk. 1, ið viðvíkur skerpandi umstøður í sambandi við brotsverk fevnd av § 276 (stuldur), § 281 (avnoyðsla) og § 282 (okur), verður <span type="quote">“skipa innbrot”</span> løgd afturat sum skerpandi umstøða. Hinar skerpandi umstøðurnar eru: Um brotsverkini eru framd á serliga grovan hátt, um fleiri eru saman um tey, um vápn ella onnur vandamikil amboð ella evni eru uppií, um talan er um nógv brot, um stolnu lutirnir hava eitt munandi virði, ella orsakað av umstøðunum kring lutirnar, tá ið teir vórðu stolnir. Í § 288, stk. 2, ið viðvíkur serliga grov rán, verður rán í privat heim tikin við sum skerpandi umstøða. Í § 289, ið viðvíkur grov brot á skattalóggávu, tolllóggávu, avgjaldslóggávu, stuðulslóggávu ella grov brot í sambandi við stuðul o.a. frá føroyskum og donskum myndugleikum og frá ES stovnum, verður eitt nýtt stk. 3 sett innar ásett verður, at tá eykasekt verður áløgd, skal dentur leggjast á um brotið er framt á serliga grovan hátt. Eykasekt er eftir verandi lóggáva ásett til eina fasta upphædd óansæð grovleikan av brotinum. Í § 289 a., stk. 1, ið viðvíkur ósannar ella villleiðandi upplýsingar í samband við rindan ella afturrindan av toll, avgjøld, tilskot ella stuðul frá føroyskum ella donskum myndugleikum. Afturat hesum myndugleikum verða ES stovnar og aðrar samveldis stovnar løgd afturat. Orsøkin til hesa broyting er tann, at føroyingar í dag í størri mun fáa stuðul frá ES stovnar. 18 </p>
<p>Í § 290, stk. 2, ið viðvíkur skerpandi umstøður í sambandi við fæloynd verður <span type="quote">“fæloynd av professionellum slagi”</span>, løgd afturat sum skerpandi umstøða. Í § 291, ið viðvíkur herverk, verður sett eitt nýtt stk. 4 , har ásett verður, at tað skal roknast sum skerpandi umstøður, um brotið er framt í samband við grovar almennar ónáðir. Í § 296, ið viðvíkur villleiðandi upplýsingar í sambandi við fíggjarbrotsverk verður sett eitt nýtt stk. 2 inn, har ásett verður at undir serliga skerpandi umstøður kann revsingin fyri at breiða út skeivar ella villleiðandi upplýsingar, sum kunnu ávirka prísin á virðisbrøvum ella tílíkum ognum munandi, vaksa til fongsul i upp til 6 ár. Fongsulsrevsingin er annars fongsul í upp til 1 ár og 6 mánaðir. § 299, ið er eitt íkast til ásetingin um heimildarsvik í § 280 verður býtt i tvey stykki, og samstundis verður revsingin í stk. 2, sum viðvíkur brot á skyldur sum annans fíggjarrøkil, skerpaður til fongsul upp í 4 ár. Fongsulsrevsingin er annars fongsul í upp til 1 ár og 6 mánaðir. § 299 b viðvíkur ymisk brot á immateriellum rættindum. Her verða designrættindi og brúksmodellrættindi framyvir fevnd av ásetingini. Nýggj § 299 c verður sett inn sum viðvíkur ólógligar kartellavtalur. Broytingin hongur saman við ásetingar í kappingarlógini. Nýggj § 299 d verður sett inn, sum viðvíkur grov brot á virðisbrævahandilslógin. Revsingin fyri brot á § 303, sum viðvíkur grovt ósketni í samband við fæloynd veksur úr fongsul í upp til 6 mánaðir til fongsul upp í 1 ár. Revsingin fyri brot á § 304, sum viðvíkur mutur av gerðarrættardómara her á landi ella í útlondum og gerðarrættardómara í tekur móti mutur, veksur úr fongsul í upp til 1 ár og 6 mánaðir til fongsul í upp til 4 ár. <em type="bold">1.5. Ummæli og ummælisskjal </em>Uppskotið varð sent til ummælis hjá: Føroya Rætti, Føroya Landfúta, Kriminalforsorgini, Mentamálaráðnum, Uttanríkis- og vinnumálaráðnum, Fíggjarmálaráðnum, Almannamálaráðnum, Heilsu- og innlendismálaráðnum, Samferðslumálaráðnum, Dátueftirlitið, Akstovuni, Kommunufelagnum, Føroya Fróðskaparsetrið, Føroya Advokatfelag, Meginfelag teirra ið bera brek í Føroyum, Kappingarráðnum, Føroya Politistafelag, Felagið Peningastovnar, Felagið Føroysk Miðlafólk, Vinnuhúsið, Kvinnuhúsið, Kvinnusamskipanin og Amnesty International, Lógaruppskotið hevur eisini ligið alment frammi á heimasíðuni hjá Løgmansskrivstovuni. 19 </p>
<p><em type="bold">Kapittul 2. Avleiðingarnar av uppskotinum </em><em type="bold">2.1. Fíggjarligar avleiðingarnar fyri land og kommunur </em>Uppskotið hevur ongar fíggjarligar avleiðingar fyri land og kommunur. <em type="bold">2.2. Umsitingarligar avleiðingar fyri land og kommunur </em>Uppskotið hevur ongar umsitingarligar avleiðingar fyri land og kommunur. <em type="bold">2.3. Avleiðingar fyri vinnuna </em>Møguliga positivar, má kannast. Patentrættindi og brúksmynsturrættindi <em type="bold">2.4. Avleiðingar fyri umhvørvið </em>Uppskotið hevur ongar avleiðingar fyri umhvørvið. <em type="bold">2.5. Avleiðingar fyri serstøk øki í landinum </em>Uppskotið hevur ongar avleiðingar fyri serstøk øki í landinum. <em type="bold">2.6. Avleiðingar fyri ávísar samfelagsbólkar ella felagsskapir </em>Við tað at revsilógin nú verður á føroyskum verður lættari hjá øllum borgarum at lesa og nema sær kunnleika til revsilógina. <em type="bold">2.7. Millumtjóðasáttmálar á økinum </em>Eru millumtjóðasáttmálar á skattaøkinum, vinnuøkinum? <em type="bold">2.8. Tvørgangandi millumtjóðasáttmálar </em><em type="italic">Evropeiski mannarættinda sáttmálin, EMRS </em>Í sambandi við lógarbroytingina verður revsikarmurin í summum førum skerpaður. Hetta er galdandi í sambandi við: - At bjóða mutur til ein persón sum virkar í almenna tænastu ella starv - Menniskjahandil - Villleiðandi upplýsingar undir skerpandi umstøðum, sum kunnu ávirka prísin á virðisbrøvum ella tílíkum ognum munandi - At taka í móti mutri sum annans fíggjarrøkil - At bjóða annans fíggjarrøkil mutur - At bjóða gerðarrættardómara mutur - At gerðarrættardómari tekur í móti mutri </p>
<p>Hetta kann hækka revsingina í sambandi við omanfyri nevndu lógarbrot. Revsiramman fyri at bjóða einum persóni sum virkar í almennari tænastu ella í almennum starvi í Føroyum, Danmark ella uttanlands ella í altjóða tænastu mutur veksur úr 3 ár upp í 6 ár. Hetta er ein fylgja av tilmæli frá OECD og GRECO(The Group of States against Corruption) um at hækkað revsiramman fyri at koma mutur til lívs og av Europarådets korruptionskonvention. Mett verður, at tað hevur týdning at Føroyar fylgir Evropeiskum lóggáva innan hetta øki.(Hevur Føroyar bundi seg til hesa konventión???) Tá revsiramman veksur upp í 6 ár, ger hetta tað samstundis møguligt at gera inntriv í fráboðanarloyndina sambært kap. 70 a. í rættargangslógini. Inntrivið verður mett at standa mát við lógarbrotið. 20</p>
<p>Í sambandi við menniskjahandil veksur revsiramman úr 8 ár upp í 10 ár. Hækkaða revsiramman skal nýtast í teimum førum, har talan er um serstakliga grovan menniskjahandil. Inntrivið verður tí mett at standa mát við lógarbrotið. Í sambandi við villleiðandi upplýsingar, sum kunnu ávirka prísin á virðisbrøvum ella tílíkum ognum munandi, kann revsingin undir skerpandi umstøðum vaksa til fongsul í upp til 6 ár. Lógarbroyting viðvíkur innsider handil og kursmanipulasjón, sum er eitt lógarbrot sum ofta fer fram tvørturum landamørk. Tískil verður mett neyðugt at føroysk lóggáva fylgir evropeiskari lóggávu á hesum økinum. Tá revsiramman veksur upp í 6 ár, ger hetta tað samstundis møguligt at gera inntriv í fráboðanarloyndina sambært kap. 70 a. í rættargangslógini. Inntrivið verður mett at standa mát við lógarbrotið. Revsiramman fyri sum annans fíggjarrøkil at taka í móti mutri ella at bjóða annans fíggjarrøkil mutur veksur úr 1 ár og 6 mánaðir til 4 ár. Hetta er ein fylgja av tilmæli frá OECD og GRECO(The Group of States against Corruption) um at hækkað revsiramman fyri at koma mutur til lívs og av Europarådets korruptionskonvention. Mett verður, at tað hevur týdning at Føroyar fylgir Evropeiskum lóggáva innan hetta øki.(Hevur Føroyar bundi seg til hesa konventión???) Inntrivið verður tí mett at standa mát við lógarbrotið. Revsiramman fyri sum gerðarrættardómara at taka í móti mutri ella at bjóða gerðarrættardómari mutur veksur úr 1 ár og 6 mánaðir til 4 ár. Hetta er ein fylgja av tilmæli frá OECD og GRECO(The Group of States against Corruption) um at hækkað revsiramman fyri at koma mutur til lívs og av Europarådets korruptionskonvention. Mett verður, at tað hevur týdning at Føroyar fylgir Evropeiskum lóggáva innan hetta øki.(Hevur Føroyar bundi seg til hesa konventión???) Inntrivið verður tí mett at standa mát við lógarbrotið. <em type="italic">Sáttmáli Sameindu Tjóða um rættindi hjá einstaklingum, ið bera brek </em>Tað verður ikki mett at lógaruppskotið hevur hvørki positivar ella negativar avleiðingar fyri rættindi hjá einstaklingum, ið bera brek. <em type="bold">2.9. Marknaforðingar </em>Uppskotið elvir ikki til marknaforðingar. <em type="bold">2.10. Revsing, útpanting, sektir ella onnur størri inntriv </em>Sum viðgjørt undir 2.8 <em type="italic">Evropeiski mannarættinda sáttmálin </em>hevur uppskotið við sær at revsiramman í fleiri førum veksur. Flestu av hesum broytingum hevur sín uppruna í evropeiskar sáttmálar, sum mett verður hevur týdning at Føroyar fylgja. Í sambandi við brot á skattalóggávu, tolllóggávu, stuðulslóggávu ella grov brot í sambandi við stuðul o.a. frá føroyskum og donskum myndugleikum og frá ES stovnum verður skotið upp, at heimild verður givin fyri at eykasekt áløgd eftir § 50, stk. 2 fyri brot á lóggávuni, kann hækkað í mun til hvussu grovt brotið er. 21 </p>
<p>Ætlanin er ikki at fongsulsrevsingin skal hvørki skal vaksa ella minka, men ber at grovleikin av brotinum skal speglast í álagda eykasektin. <em type="bold">2.11. Skattir og avgjøld </em>Eingir ásetingar eru um skattir og avgjøld. <em type="bold">2.12. Gjøld </em>Eingir ásetingar eru um gjøld. <em type="bold">2.13. Áleggur lógaruppskotið fólki skyldur? </em>Lógaruppskotið leggur ikki skyldur á fólk. <em type="bold">2.14. Leggur lógaruppskotið heimildir til landsstýrismannin, ein annan enn landsstýrismannin ella til kommunur? </em>Lógaruppskotið leggur ongar heimildir til aðrar landsstýrismenn ella til kommunur. <em type="bold">2.15. Gevur lógaruppskotið almennum myndugleikum atgongd til privata ogn? </em>Lógaruppskotið gevur ikki almennum myndugleikum atgongd til privata ogn. Okkurt má skrivast um revsirættarlig inntriv. <em type="bold">2.16. Hevur lógaruppskotið aðrar avleiðingar? </em><em type="bold">2.17. Yvirlit yvir avleiðingarnar av uppskotinum </em></p>
<p>Fyri landið ella landsmyndugleikar</p>
<p>Fyri kommunalar myndugleikar</p>
<p>Fyri pláss ella øki í landinum</p>
<p>Fyri ávísar samfelagsbólkar ella felagsskapir</p>
<p>Fyri vinnuna</p>
<p>Fíggjarligar ella búskaparligar avleiðingar</p>
<p>Nei</p>
<p>Nei</p>
<p>Nei</p>
<p>Nei</p>
<p>Nei</p>
<p>Umsitingarligar avleiðingar</p>
<p>Nei</p>
<p>Nei</p>
<p>Nei</p>
<p>Nei</p>
<p>Nei</p>
<p>Umhvørvisligar avleiðingar</p>
<p>Nei</p>
<p>Nei</p>
<p>Nei</p>
<p>Nei</p>
<p>Nei</p>
<p>Avleiðingar í mun til altjóða avtalur og reglur</p>
<p>Vel Ja ella Nei</p>
<p>Nei</p>
<p>Nei</p>
<p>Vel Ja ella Nei</p>
<p>Nei</p>
<p>Sosialar avleiðingar</p>
<p>Nei</p>
<p>Ja 22</p>
<p><em type="bold">Kapittul 3. Serligar viðmerkingar 3.1. Viðmerkingar til ta einstøku greinina </em><em type="bold">Til § 1 </em>Ætlanin við hesum lógaruppskotinum er í høvuðsheitum at føroyska revsilógina, umframt at gera onkrar smávegis dagføringar av lógini. Tað eru tí einans broytingarnar sum vera viðgjørdar, umframt at greitt verður frá í teimum førum har málslig ivamál hava verið. Í sambandið við at revsilógin verður føroyska, skal tað verða gjørt vart við, at tað ikki er ætlanin at føroyska tekstin innihaldsliga skal víkja frá danska tekstinum, uttan í teimum førum har føroysk viðurskifti hava gjørt, at onkrir ásetingar úr danska tekstinum ikki eru tiknar við. Í hesum førum verður hetta greitt tilskila í serligu viðmerkingarnar. <em type="bold">Til nr. 1 </em>§ 7 viðvíkur gerðir, sum verða framdar uttanlands av einum persóni , sum tá hann verður ákærdur, hevur danskan ríkisborgararætt ella er búsettur ella hevur líknandi fast uppihald í danska ríkinum. Hesar gerðir hoyra sum meginregla undir danskan revsimyndugleika, um gerðin eisini er revsiverd eftir lóggávan á brotsstaðið. Hetta nevnist dupult revsibæri. Kravið um dupult revsibæri er tó ikki galdandi, fyri ein persón við áðurnevnda tilknýti til danska ríkið, um talan er um kynslig brotsverk móti børnum ella umskering av gentum ella kvinnum. Skotið verður upp at menniskjahandil verður tikið uppí hetta undantak frá kravið um dupult revsibæri. <em type="bold">Til nr. 2 </em>Broytingin er ein avleiðing av at § 296 er broytt, soleiðis at eitt nýtt stk. 2 er sett inn og stk. 2 er blivin til stk. 3. Tilskilanin í § 93, stk. 2, nr. 1 má tí broytast, sí broyting nr. 8. <em type="bold">Til nr. 3 </em>§ 122 ger tað revsivert at bjóða mutur til persónar sum virka í almennari tænastu ella í almennum starvi í Føroyum, Danmark ella uttanlands ella í altjóða tænastu. Skotið verður upp, at skerpa revsiramman úr 3 ár upp í 6 ár. Uppskotið byggir uppá tilmæli frá OECD og GRECO (The Group of States against Corruption) um at hækkað revsiramman fyri at koma mutur til lívs. Somuleiðis mælir Europarådets korruptionskonvention til hægri revsirammur. Mett verður, at tað hevur týdning at Føroyar fylgir Evropeiskum lóggáva innan hetta øki.(Hevur Føroyar bundi seg til hesa konventión???) Um revsiramman veksur upp í 6 ár, verður tað samstundis møguligt at gera inntriv í fráboðanarloyndina sambært kap. 70 a. í rættargangslógini. <em type="bold">Til nr. 4 </em>§ 132, stk. 1 viðvíkur tann sum framhaldandi útinnir eitt virksemi, sum rætturin hevur frádømt honum rættin at útinna. Stk. 2 ásetir, at tann sum viðvirkar til, at ein sum er frádømdur rættin at útinna eitt virksemi framhaldandi útinnir hetta, kann revsast við sekt ella fongsul upp í 4 mánaðir. Skotið verður upp at strika stk. 2 23 </p>
<p>Hetta hevur við sær, at tann sum viðvirkar til brot á stk. 1, ístaðin verður fevndur av vanligu reglunum um viðvirkan í § 23. Samstundis verður revsiramman tann sama sum fyri brot á stk. 1, sum er sekt ella fongsul upp í 6 mánaðir. <em type="bold">Til nr. 5 </em><em type="italic">Til § 238, stk. 2 </em>Orðið <span type="quote">“fullført”</span> er umseting av danska orðið <span type="quote" xml:lang="dan">“fuldbyrdet”</span> <em type="italic">Til § 240 </em>Orðið <span type="quote">“viðvirkar”</span> er umseting av danska orðið <span type="quote" xml:lang="dan">“medvirker”</span>. Orðingin <span type="quote">“beinir fyri sær”</span> er umseting av danska orðingin <span type="quote" xml:lang="dan">“berøver sig selv livet”</span>. <em type="italic">Til § 241 </em>Orðið <span type="quote" xml:lang="dan">“ósketni”</span> er umseting av danska orðið <span type="quote" xml:lang="dan">“uagtsomt”</span>. Ásetingin viðvíkur tá onkur av ósketni elvir annans deyð. Ásetingin fevnir um øll stig av ósketni. Dómsvenja vísir tó, at allarlægstu stigini av ósketni oftast eru órevsiverd. Hóast ósketni kann vera nokk til at áleggja endurgjaldsskyldu eftir vanligu skyldsregluni, so er hetta ikki neyðturviliga nokk til at ábyrgdast eftir § 241. Í 2. pkt verður ásett, at rúsdrekkakoyring og serliga fyrilitarleys koyring skal roknast sum serliga skerpandi umstøður. Skotið verður upp at broyta 2. pkt. soleiðis at tað verður púra greitt, at brot á § 15, stk. 1 og 2 í ferðslulógini eisini skal roknast uppí serliga skerpandi umstøður. Hetta er koyring við evni sum ávirka tilvitið í blóðinum, eisini um hetta er evni sum viðkomandi hevur tikið sambært eini lógligari ávísing, um hetta ikki er gjørt í samsvari við ávísingina. Eisini er hetta koyring, tá man orsaka av sjúku, veikleika, overving, ovvekri ella undir árini av huglættandi ella doyvandi evnum ella tílíkum grundum er soleiðis háttaður, at man ikki er førur fyri at føra akfarið á tryggan hátt. <em type="italic">Til § 247 </em>Orðið <span type="quote">“tilætlaðan”</span> er umseting av danska orðið <span type="quote" xml:lang="dan">“forsætligt”</span>. <em type="italic">Til § 248 </em>Orðingin <span type="quote">“harðskap í slagsmáli”</span> er umseting av danska orðingin <span type="quote" xml:lang="dan">“legemsangreb under slagsmål”</span>. <em type="italic">Til § 249 </em>Orðið <span type="quote" xml:lang="dan">“ósketni”</span> er umseting av danska orðið <span type="quote" xml:lang="dan">“uagtsomt”</span>. Ásetingin fevnir um øll stig av ósketni. Dómsvenja vísir tó, at allarlægstu stigini av ósketni oftast eru órevsiverd. Talan skal vera um munandi skaða. Skaðar sum geva varandi mein, eru vanliga munandi skaða. Skallabrot og lærbeinsbrot vilja ofta vera munandi skaða, meðan hetta ikki er galdandi fyri armbrot. Uppihald á sjúkrahús í meira enn eina viku er ofta nokk til at talan er um munandi skaða, meðan uppihald á sjúkrahús í minni enn eina viku krevur meira enn nakrir mánaðir óarbeiðsføri fyri at vera nokk. Endamálið við 2.pkt var serliga at revsa munandi likamsløstir sum vóru elvdir við koyring uttan fyrilit. Skotið verður upp at broyta 2. pkt. soleiðis at tað verður púra greitt, at brot á § 15, stk. 1 og 2 í ferðslulógini eisini skal roknast uppí serliga skerpandi umstøður. Hetta er koyring við evni sum ávirka tilvitið í blóðinum, eisini um hetta er evni sum viðkomandi hevur tikið sambært eini 24 lógligari ávísing, um hetta ikki er gjørt í samsvari við ávísingina. Eisini er hetta koyring, tá man orsaka av sjúku, veikleika, overving, ovvekri ella undir árini av huglættandi ella doyvandi evnum ella tílíkum grundum er soleiðis háttaður, at man ikki er førur fyri at føra akfarið á tryggan hátt. <em type="italic">Til § 252 </em>Orðingin <span type="quote">“ grovum ovfarakæti”</span> er umseting av danska orðingin <span type="quote" xml:lang="dan">“grov kådhed”</span> Orðingin <span type="quote">“fyrilitarleysan hátt”</span> er umseting av danska orðingin <span type="quote" xml:lang="dan">“hensynsløs måde”</span> Orði <span type="quote">“likamsførleika”</span> er umseting av danska orðið <span type="quote" xml:lang="dan">“førlighed”</span> <em type="italic"></em><em type="italic">Stk. 3 </em>Í stk. 2 er ein serlig regla viðvíkjandi tann, sum á fyrilitarleysan hátt elvir til vanda fyri smittu við ein lívshóttandi og ólekjandi sjúku. At sjúkan skal vera lívshóttandi og ólekjandi ber í sær, at sjúkan, hóast vanlig rættstundis læknahjálp, sannlíkt viðførir deyðan fyri persónar, ið vera smittaði við sjúkuni. Æviskeiði hjá meirilutan av teimum smittaðu eigur eisini at styttast munandi. Tað framgongur av stk. 3, at fyri at revsa fyri brotsverk sambært stk. 2, má ásetast í kunngerð hvørjar sjúkur eru fevndar av stk. 2. Av tí at HIV/Aids ikki longur verður mett at vera ein ólekjandi sjúka, er í løtuni eingin tílík kunngerð. Í verandi lóggáva er tað justitsministarin, sum í samráð við sunnheitsministarin, sum skal áseta hesar sjúkur. Av tí at revsirættarliga øki nú er á føroyskum hondum, verður skotið upp, at landsstýrismaðurin í lógarmálum verður heimilaður at áseta hesar sjúkur. <em type="italic"></em><em type="italic">Til § 254 </em>Orðið <span type="quote">“tilætlað”</span> er umseting av danska orðinum <span type="quote" xml:lang="dan">“forsætligt”</span> Orðið <span type="quote" xml:lang="dan">“ósketni”</span> er umseting av danska orðinum <span type="quote" xml:lang="dan">“uagtsomt”</span> <em type="bold">Til nr. 6 </em><em type="italic">Til § 260 </em>Orðið <span type="quote">“ærumeiðandi”</span> er umseting av danska orðinum <span type="quote" xml:lang="dan">“ærerørige”</span>. <em type="italic">Til § 261 </em>Orðingin <span type="quote">“grovum ósketni”</span> er umseting av danska orðingin <span type="quote" xml:lang="dan">“grov uagtsomhed”</span>. <em type="bold"></em><em type="italic">Til § 262 a </em>Ásetingin viðvíkur menniskjahandil. Skotið verður upp at revsingin fyri brot á § 262a skal vaksa úr fongsul upp í 8 ár til fongsul upp í 10 ár. Við hendan broyting verður føroysk lóggáva í trá við EU direktivið um fyribyrgjan av og forðan fyri menniskjahandil og verju av ofrunum fyri hesum. Hetta gevur møguleika at tryggja, at tað við revsingaráseting eisini kann gevast rúm fyri serstakliga grovur menniskjahandil. Vit vita ikki um menniskjahandil í Føroyum og tað kann tí tykjast óneyðugt at herða revsirammuna. Mett verður tó, at føroysk lóggáva á hesum økinum eigur at vera tann sama sum í restin at Evropa. Skotið verður eisini upp at víðka allýsingin av menniskjahandil, soleiðis at misnýtsla av revsiverdar gerðir eisini kann revsast sum menniskjahandil, um treytirnar annars í § 262 a eru uppfyltar. Í hesum høpi skal revsiverdar gerðir skiljast sum handilsstuldur, lummastuldur, innbrotsstuldur, narkotikahandil og líknandi gerðir. § 262 a treytar at viðkomandi verður misnýttir til hesar gerðir, soleiðis at gerningsmaðurin kann fáa vinning burturúr ella fyri at gerningsmaður sjálvur kann misnýta viðkomandi. <em type="bold"></em>25 </p>
<p><em type="bold">Til nr. 7 </em>Kapitlaheitið <span type="quote">“ónáðir og ærumeiðing”</span> er umseting av danska heitið <span type="quote" xml:lang="dan">“freds- og æreskrænkelser”</span>. <em type="italic">Til § 263 </em>Orðingin <span type="quote" xml:lang="dan">“unddrager nogen et brev”</span> er í føroyska tekstin týtt til <span type="quote">“fjalir annans bræv”</span>. Týdningin av orðið <span type="quote" xml:lang="dan">“unddrager”</span> er víðari enn <span type="quote">“at fjala”</span>. Fyri at <span type="quote" xml:lang="dan">“unddrage nogen”</span> nakað er ikki neyðugt at fjala tað. Tað er nokk at halda brævið í hondina, og nokta at geva viðkomandi tað. Tað hevur tó verið trupult, at finna eitt betri føroyskt orð enn <span type="quote">“at fjala”</span>. Ætlanin er tó ikki at gera nakran innihaldsligan broyting í ásetingini og <span type="quote">“at fjala”</span> merkir í hesum samanhangið eisini at nokta at geva onkrum eitt bræv. Orðið <span type="quote" xml:lang="dan">“forrit”</span> er umseting av danska orðið <span type="quote" xml:lang="dan">“programmer”</span>. Orðingin <span type="quote">“vinnulig loyndarmál”</span> er umseting av danska orðingin <span type="quote" xml:lang="dan">“erhvervshemmeligheder”</span>. Hetta er sama orðing, sum vanliga verður nýtt í vinnuligan lóggávu annars. <em type="italic">Til § 263 a, stk. 3 </em>§ 263 a viðvíkur tað at skaffa sær ólógliga atgongd til týdningarmiklar kunningarskipanir. Stk. 3 viðvíkur kunningarskipanir sum viðgera viðkvæmar upplýsingar sambært løgtingslóg um viðgerð av persónsupplýsingum. Í verandi lóg verður ikki víst til rætta áseting í lógini, og tí verður hetta nú broytt. <em type="italic">Til § 266 b, stk. 2 </em><em type="italic">Til § 268 </em>Orðið <span type="quote" xml:lang="dan">“útspilling”</span> er umseting av danska orðinum <span type="quote" xml:lang="dan">“bagvaskelse”</span>. <em type="italic">Til § 270 </em>Orðingin <span type="quote">“óhøviliga vanærandi”</span> er umseting av danska orðingin <span type="quote" xml:lang="dan">“utilbørlig fornærmende”</span>. Orðið <span type="quote">“ærumeiddi”</span> er umseting av danska orðið <span type="quote" xml:lang="dan">“fornærmede”</span>. <em type="italic">Til § 272 </em>Orðingin <span type="quote">“óhøviligum atburði”</span> er umseting av danska orðingin <span type="quote" xml:lang="dan">“utilbørlig adfærd”</span>. <em type="italic">Til §275, stk. 2 </em>Í sambandið við at tilhaldslógin bleiv samtykt á várið 2017, vóru ymiskir tillagingar gjørdar í revsilógina. Millum annað varð § 265, sum gav heimild at geva tilhald, strika, av tí at hendan heimild var flutt yvir í tilhaldslógina. Sum avleiðing av hesum var eisini gjørd broyting í § 275, stk. 2. § 275, stk. 2 heimilar, at ymisk brot kunnu verða lógsøkt við almennari ákæru, um tann órættaði biður um tað. Tá broytingin var gjørd komu § 264 a-d av misgáum ikki við. Hetta verður nú rætta, soleiðis at hesi aftur vera fevnd av § 275, stk. 2 <em type="bold">Til nr. 8 </em><em type="italic">Til § 276 </em>Orðið <span type="quote">“stuldur”</span> er umseting av danska orðinum <span type="quote">“tyveri”</span>. <em type="italic">Til § 276 a </em>Orðið <span type="quote">“innbrotsstuldur”</span> er umseting av danska orðinum <span type="quote" xml:lang="dan">“indbrudstyveri”</span> 26 </p>
<p>Innbrotsstuldur verður eftir galdandi lóggávu revsað eftir § 276. Harafturat kann revsast eftir § 264, stk. 1 fyri av órøttum at skaffa sær atgongd til fremmandahús ella annað stað, har tað ikki er frítt at koma, og um nakað er brotið ella hevur fingið skaða, kann revsast fyri herverk sambært § 291. Innbrotsstuldur skilur seg frá øðrum sløgum av stuldri við tað, at hetta fyri tey flestu skapar serliga stóran ótta og ótryggleika. Hetta er serliga galdandi, um nakar hevur verið heima, meðan stuldurin er farin fram. Tað verður tí skotið upp, at gera eina nýggja áseting um innbrotsstuldur, har tann verður revsaður, sum av órøttum skaffar sær atgongd til fremmandahús og uttan eigarans samtykki tekur fremmandan flytbaran lut og tilognar sær hann fyri at skaffa sær ella øðrum vinning av órøttum. Ásetingin fevnir um innbrotsstuldur í fremmandahús, undir hesum bústaðir, almennar og privatar skrivstovur, handlar, fyritøkur, verksmiðjur o.a. Ásetingin fevnir ikki um fremmandagrund, undir hesum privatar urtagarðar, bakgarðar ella líknandi, um viðkomandi ikki samstundis skaffar sær atgongd til fremmandahús. Ætlanin er ikki, at gera innihaldsligar broytingar í hvat er revsivert í sambandi við innbrotsstuldur, sum framvegis skal ásetast í trá við § 276. Ætlanin er heldur ikki at gera broytingar í, hvat vanliga verður mett sum skerpandi og linnandi umstøður. <em type="italic">Til § 277 </em>Orðið <span type="quote" xml:lang="dan">“finningsbrot”</span> er umseting av donsku orðingini <span type="quote" xml:lang="dan">“ulovlig omgang med hittegods”</span>. <em type="italic">Til § 278 </em>Orðið <span type="quote">“fíggjarundandráttur”</span> er umseting av danska orðinum <span type="quote" xml:lang="dan">“underslæb”</span>. <em type="italic">Til§ 279 </em>Orðið <span type="quote">“datasvik”</span> er umseting av danska orðinum <span type="quote" xml:lang="dan">“databedrageri”</span>. <em type="italic">Til § 280 </em>Orðið <span type="quote">“heimildarsvik”</span> er umseting av danska orðinum <span type="quote" xml:lang="dan">“mandatsvig”</span>. <em type="italic">Til § 281 </em>Orðið <span type="quote">“ avnoyðsla”</span> er umseting av danska orðinum <span type="quote" xml:lang="dan">“afpresning”</span>. <em type="italic">Til § 282 </em>Orðið <span type="quote">“okur”</span> er umseting av danska orðinum <span type="quote" xml:lang="dan">“åger”</span>. <em type="italic">Til § 283 </em>Orðið <span type="quote">“skuldarasvik”</span> er umseting av danska orðinum <span type="quote" xml:lang="dan">“skyldnersvig”</span>. <em type="italic">Til § 286, stk. 1 </em>Galdandi § 286, stk. 1 ásetir, at revsingin fyri § 276 um stuldur, § 281 um avnoyðslu og § 282 um okur, kann vaksa í upp til 6 ár í fongsul, um talan er um serliga grov brot. Ásetingin allýsir, hvat er at skilja við serliga grovt brot, uttan tó at nevna øll hugsandi dømi um serliga grov brot. 27 </p>
<p>Við lov nr. 760 af 29/06/2011 om ændring af straffeloven (Skærpede straffe for hjemmerøveri og organiseret indbrudskriminalitet), sum kom í gildi í Danmark tann 1. juli 2011, varð <span type="quote">“skipað innbrot”</span> skoytt upp í allýsingina. <span type="quote">“Skipað innbrot”</span> eru longu fevnd av § 286, stk. 1, men ynski var nágreina ásetingina meira og at undirstrika, at talan er um sera grov brotsverk. Hóast skipað innbrot ikki er ein trupuleiki í Føroyum, so er føroyska samfelagið so opið, at tað verður mett, at tað hevur týdning, at vit á hesum økinum hava somu orðing av revsilógini, sum í londunum rundan um okkum. <em type="italic">Til § 288 </em>Orðið <span type="quote">“rán”</span> er umseting av danska orðinum <span type="quote" xml:lang="dan">“røveri”</span>. <em type="italic">Stk. 2 </em>Galdandi § 288, stk. 2 ásetir, at revsingin fyri § 288, stk. 1 um rán, kann vaksa í upp t il 10 ára fongsul, um talan er um serliga grovt rán. Ásetingin allýsir, hvat er at skilja við serliga grovt rán, uttan tó at nevna øll hugsandi dømi um serliga grov rán. Við lov nr. 760 af 29/06/2011 om ændring af straffeloven (Skærpede straffe for hjemmerøveri og organiseret indbrudskriminalitet), sum kom í gildi í Danmark tann 1. juli 2011, bleiv setningurin <span type="quote">“um talan er um at taka seg inn í privatheim at ræna”</span> skoyttur upp í allýsingina. Rán í privatheim er longu eftir umstøðunum fevnt av § 288, stk. 2. Talan er sostatt ikki um eitt nýbrot, men heldur um at nágreina nærri, hvat er at skilja við serliga grovt rán. Av tí at føroyska samfelagið er so opið, verður mett, at tað hevur týdning, at vit á hesum økinum hava somu orðing av revsilógini, sum í londunum rundan um okkum. <em type="italic">Til § 289, stk. 3 </em>Uppskotið til § 289, stk. 3 ásetir, at tá ið eykasekt sambært § 50, stk. 2, verður áløgd fyri brot á § 289, stk. 1, skal gevast gætur, um brotið er framt á serliga grovan hátt, um fleiri eru saman um tað, ella um talan er um nógv brot. Eykasekt sambært § 50, stk. 2 kann áleggjast, sum ískoytisrevsing í ymsum førum, tá ein við lógarbrotinum hevur roynt at skaffa sær sjálvum ella øðrum ein fíggjarligan vinning. Eykasekt eftir § 50, stk. 2 verður vanliga ásett sum ein føst upphædd, sum ikki avspeglar grovleikan av brotinum. Eykasekt sambært § 50, stk. 2 kann longu eftir galdandi lóg verða áløgd fyri brot á § 289, stk. 1, men eftir uppskotinum skal eykasektin framyvir avspegla grovleikan av brotsverkinum. Uppskotið fer tí vantandi at hava við sær, at eykasektin fyri brot á § 289, stk. 1 fer at hækkað. <em type="italic">Til § 289 a, stk. 1 </em>Uppskotið til § 289 a, stk. 1 ásetir, at tann, sum í sambandi við avgerðir um at rinda ella afturrinda toll ella avgjøld, útgjald ella afturgjald av viðbótum ella stuðli frá donskum ella føroyskum myndugleikum, ella frá ES-stovnum ella aðrum samveldis stovnum, gevur ósannar ella villleiðandi upplýsingar ella tigur við upplýsingum, herímillum ikki heldur upplýsingarskyldu, sum er týðandi fyri avgerðina í málinum, fyri tilætlað at sleppa sær sjálvum 28 ella øðrum undan einum gjaldi, ella fyri tilætlað at skaffa sær sjálvum ella øðrum eitt óheimilað útgjald, verður revsaður við sekt ella fongsli í upp til 1 ár og 6 mánaðir. Í mun til galdandi áseting, so verður her sett inn, at ásetingin framyvir eisini verður galdandi fyri <span type="quote">“ES-stovnur ella aðrir samveldis stovnar”</span>. <em type="italic">Til § 290 </em>Orðið <span type="quote" xml:lang="dan">“fæloynd”</span> er umseting av danska orðinum <span type="quote">“hæleri”</span>. <em type="italic">Stk. 2. </em>Galdandi § 290, stk. 2 ásetir, at revsingin fyri fæloynd kann vaksa í upp til 6 ára fongsul, um talan er um serliga grova fæloynd. Ásetingin allýsir, hvat er at skilja við serliga grova fæloynd, uttan tó at nevna øll hugsandi dømi um serliga grova fæloynd. Við lov nr. 1549 af 21/12/2010 om ændring af straffeloven og retsplejeloven (Skærpede straffe for hæleri og etablering af tæt samarbejde om udveksling af oplysninger mellem kriminalforsorgen, de sociale myndigheder og politiet i forbindelse med dømtes løsladelse (KSP-samarbejdet)), sum kom í gildi í Danmark tann 1. januar 2011, blivu orðini <span type="quote">“ella professionellum slagið”</span> skoytt upp í ásetingina. Fæloynd av professionellum slagið er longu fevnt av § 290, stk. 2. Talan er tískil ikki um eitt nýbrot, men heldur um at útgreina nærri, hvat er at skilja við serliga grova fæloynd. Av tí at føroyska samfelagið er so opið, verður mett, at tað hevur týdning, at vit á hesum økinum hava somu orðing av revsilógini, sum í londunum rundan um okkum. <em type="italic">Til § 291, stk. 4 </em>Uppskotið til § 291, stk. 4 ásetir, at tá revsingin fyri herverk sambært § 291, stk. 1 og 2 verður ásett, skal tað roknast sum skerpandi umstøður, at tilburðurin er framdur ímeðan ella í beinleiðis framhaldi av, at tað í økinum verða gjørdar grovar ónáðir á almennum staði. Innihaldið í § 291, stk. 4 er longu fevnt av § 291, stk. 1 og 2. Talan er tí um at nágreina, hvørjar umstøður skulu roknast sum skerpandi. <em type="italic">Til § 294 </em>Orðið <span type="quote">“sjálvtekt”</span> er umseting av donsku orðingini <span type="quote" xml:lang="dan">“tager sig selv til rette”</span>. <em type="italic">Til § 296, stk. 2 </em>Uppskotið til § 296, stk. 2 ásetir, at brot á § 296, stk. 1, nr. 1 undir serliga skerpandi umstøðum, kann vaksa til fongsul í upp til 6 ár. § 296, stk. 1, nr. 1 viðvíkur insiderhandli og kursmanipulasjón og snýr seg um, at breiða út skeivar ella villleiðandi upplýsingar, sum kunnu ávirka prísin á virðisbrøvum ella tílíkum ognum munandi. Sum serliga skerpandi umstøður eru serstakliga at rokna tilburðir, har fleiri eru saman um brotsverkið, har uppnáddi ella tilætlaði vinningurin er stórur, ella har talan er um fleiri brot. Insiderhandil og kursmanipulasjón eru álvarslig fíggjarbrotsverk, sum kunnu elva til stóran skaða bæði fyri samfelagið og fyri tey virki, sum vera ávirkaði av hesum. Av tí at hesi brotsverk í stóran mun fara fram tvørturum landamørk, er týdningarmikið at Føroyar á hesum økinum hava somu lóggávu, sum okkara grannalond. 29 </p>
<p>Við tað at revsiramman hækkar til 6 ár, hevur hetta eisini við sær, at møguligt er at nýta tey meira álvarsligu inntrivini í § 781, stk. 3 í rættargangslógini, sum t.d. at lurta eftir telefonsamrøðum. Galdandi § 296, stk. 2 verður flutt til § 296, stk. 3. <em type="italic">Til § 299 </em>Galdandi § 299 verður býtt upp í tvey stykki: § 299, stk. 1 og 2, heldur enn at hon í galdandi lóg er deild upp í tvey nummar: § 299, nr. 1 og 2. Nýggja § 299, stk. 1 er innihaldsliga eins og galdandi § 299, nr. 1. <em type="italic">Stk. 2 </em>Orðið <span type="quote">“fíggjarrøkil”</span> er umseting av danska orðingin <span type="quote" xml:lang="dan">“varetagelse af formueanliggender”</span>. Uppskotið ásetir, at tann, ið sum annans fíggjarrøkil ímóti skyldum sínum tekur ímóti, krevur ella letur lova sær gávu ella annan fyrimun til sín sjálvs ella annan, eins væl og tann, sum bjóðar, veitir ella lovar slíka gávu ella fyrimuni, verður revsaður við sekt ella fongsli í upp til 4 ár. Innihaldsliga er ásetingin eins og galdandi § 299, nr. 2, men revsingin í nýggju § 299, stk. 2 er sekt ella fongsul í upp til 4 ár, í mun til galdandi § 299, nr. 2, har revsingin er sekt ella fongsul í upp til 1 ár og 6 mánaðir. Orsøkin til herðingin er tann, at OECD sáttmálin um mutur og tilmæli frá GRECO (Group of States against Corruption) mæla til at herða revsingina fyri mutur bæði innan privata og almenna øki. Hækkingin ger tað samstundis møguligt at nýta tey meira álvarligu inntrivini í rættargangslógini, sum t.d. at lurta eftir telefonsamrøðum og at nýta loyni umboð (agenter). Ásetingin er í dag subsidiær í mun til ásetingina um heimildarsvik í § 280 í hesari lóg. Av tí at revsiramman fyri brot á § 299, stk. 2 eftir hesum uppskotið verður hægri enn revsiramman fyri heimildarsvik, verður skotið upp, at ásetingin framyvir ikki er undirløgd ásetingina um heimildarsvik. Broytingin hongur saman við broytingini í nr. 3 og í § 304 a. <em type="italic">Til § 299 b </em>Galdandi § 299 b ásetir, at ymisk brot á hugverksrættin, verða revsaði við fongsul í upp til 6 ár, tá hesi eru gjørd fyri egnan ella annans vinning av órøttum, ella sum í aðramáta eru gjørd undir serliga skerpandi umstøðum. Í galdandi lóg eru tríggjar greinar av hugverksrættinum fevndar av ásetingini. Tær eru upphavsrættur, vørumerkjarættur og patentrættur.Við hesari broyting verður sett inn, at designrættur og brúksmodellrættur eisini verða fevnd av ásetingini. <em type="italic">Til § 299 c </em>Ásetingin er nýggj og ásetir, at tann sum undir serliga skerpandi umstøðum ger kartellavtalu sambært § ???? í løgtingslóg um kapping, kann verða revsaður við fongsul í upp til 6 ár. Sum serliga skerpandi umstøður eru av øllum at rokna slíkar, har brotið hevur verið umfatandi ella verður mett at kunna hava havt stóran skaða við sær. Óvist um hendan ásetingin skal við, biðja UVMR, FMR og Kappingarráðið hyggja eftir hesum. 30 </p>
<p><em type="italic">Til § 299 d </em>Ásetingin er nýggj og ásetir, at tann sum undir serliga skerpandi umstøður brýtur ásetingar í Værdipapirhandelsloven, sum sett í gildi fyri Føroyar við kongligari fyriskipan, kann verða revsaður við fongsul í upp til 6 ár. Sum serliga skerpandi umstøður eru av øllum at rokna slíkar, har fleiri eru saman um brotið, har uppnáddi ella tilætlaði vinningurin er stórur, ella har talan er um fleiri brot. Sambært Værdipapirhandelsloven vera brot á lógina revsað við sekt ella fongsul upp í 1 ár og 6 mðr. Um brotið er serliga grovt, kann revsingin hækkað til fongsul upp í 4 ár. Nýggja ásetingin er ætlað at koma afturat ásetingunum í Værdipapirhandelsloven fyri brot á § 35, stk. 1 um insiderhandil og § 39, stk. 1 um kursmanipulasjón undir serliga skerpandi umstøður. Ætlanin við ásetingini er at undirstrika, at serliga grov brot á § 35, stk. 1 um insiderhandil og § 39, stk. 1 um kursmanipulasjón í Værdipapirhandelsloven eru álvarslig fíggjarbrotsverk, sum kunnu elva til stóran skaða bæði fyri samfelagið og fyri tey virki, sum vera ávirkaði av hesum. Ætlanin er einans, at ásetingin skal koma afturat ásetingini í § 94, stk. 1, 1. pkt. Ætlanin er ikki, at víðkað um tey føri, sum kunnu revsast sambært § 35, stk. 1 og § 39, stk. 1 í Værdipapirhandelsloven, men einans um at geva heimild til at revsingin kann hækka í teimum førum, har tað eru serliga skerpandi umstøður. Í Danmark hevur Ríkisadvokaturin víst á, at hesi brotsverk í stóran mun fara fram tvørturum landamørk, og tí er tað týdningarmikið, at Føroyar á hesum økinum hava somu lóggávu, sum okkara grannalond. Við tað at revsiramman hækkar til 6 ár, hevur hetta eisini við sær, at møguligt er at nýta tey meira álvarsligu inntrivini í § 781, stk. 3 í rættargangslógini, sum t.d. at lurta eftir telefonsamrøðum. Ásetingin hongur saman við broytingini í § 296, stk. 2. <em type="italic">Til § 303 </em>Orðið <span type="quote">“ríkingarbrotsverk”</span> er umseting av danska orðinum <span type="quote" xml:lang="dan">“berigelsesforbrydelse”</span>. Uppskotið til § 303 ásetir, at tann, sum vísir grovt ósketni við at tinga seg til ella á annan líknandi hátt tekur ímóti lutum, sum eru útvegaðir við ríkingarbrotsverki, verður revsaður við sekt ella fongsli í upp til 1 ár. Eftir galdandi lóg verður henda áseting revsað við sekt ella fongsul í upp til 6 mánaðir. Innbrot verða oftast framd, av tí at tað er lætt at sleppa av aftur við stolnu lutirnar við fíggjarligum vinningi fyri tjóvin. Tey, sum keypa stolnir lutir, eru tískil óbeinleiðis atvoldin til, at innbrot vera gjørd í heimini hjá øðrum. Við at hækkað revsirammuna upp í 1 ár, er ætlanin at senda eitt greitt tekin um, at fæloynd ikki kann góðtakast. Broytingin hongur saman við broytingini í § 290, stk. 2 31 </p>
<p><em type="italic">Til § 304 a </em>Uppskotið til § 304 a ásetir, at tann, sum av órøttum veitir, lovar ella bjóðar gerðarrættardómara her á landi ella í útlandinum gávu ella annan fyrimun fyri at fáa hann til at gera ella til at lata vera við at gera okkurt í útinningini av starvi sínum sum gerðarrættardómari, verður revsaður við sekt ella fongsli í upp til 4 ár. Eftir galdandi lóg verður henda ásetingin revsað við sekt ella fongsul í upp til 1 ár og 6 mánaðir. Orsøkin til herðingina er, at OECD sáttmálin um mutur og tilmæli frá GRECO (Group of States against Corruption) mæla til at herða revsingina fyri mutur bæði innan privata og almenna øki. Hækkingin ger tað samstundis møguligt at nýta tey meira álvarligu inntrivini í rættargangslógini, sum t.d. at lurta eftir telefonsamrøðum og at nýta loyni umboð (agenter). Broytingin hongur saman við broytingini i nr. 3 og broytingini í § 299, stk. 2 <em type="bold">Til nr. 9 </em>Ongar viðmerkingar eru til hesa broyting, sum bert er ein umseting av donsku ásetingini. <em type="italic"></em><em type="italic"></em><em type="bold">Til § 2 </em>Skrivið her </p>
<p>Navn á stjórnarráði, dagfesting.</p>
<p><em type="bold">Navn á landsstýrismanni </em>landsstýrismaður / Navn á embætisfólki </p>
<p><em type="bold">Yvirlit yvir fylgiskjøl: </em>Fylgiskjal 1: Javntekstur Fylgiskjal 2: Fylgiskjal 3: </p>
</body></document>
