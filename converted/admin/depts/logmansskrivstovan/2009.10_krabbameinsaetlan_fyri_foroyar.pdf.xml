<document xml:lang="fao" id="no_id"><header><title/><genre code="admin"/><author><unknown/></author><wordcount>58799</wordcount><conversion_status type="standard"/><availability><license type="standard"/></availability><multilingual><language xml:lang="dan"/></multilingual><origFileName>2009.10 Krabbameinsætlan fyri Føroyar.pdf</origFileName><metadata><uncomplete/></metadata><version>XSLtemplate $Revision: 187360 $; file-specific xsl  Revision; common.xsl  $Revision$; </version></header><body><p><em type="bold">Krabbameins </em>ætlanfyri Føroyar </p>
<p>Heilsumálaráðið</p>
<p>Oktober 2009www.hmr.fo</p>
<p><em type="bold">Krabbameinsætlan </em>fyri Føroyar </p>
<p>Heilsumálaráðið - Oktober 2009</p>
<p><em type="bold">Krabbameinsætlan fyri Føroyar </em>2 © 2009, Heilsumálaráðið Prent: Føroyaprent Tórshavn, 2009 ISBN 978‐99918‐970‐2‐8 3 </p>
<p><em type="bold">Formæli </em>Krabbamein er ein sjúka, ið flest allir føroyingar kenna til. Um vit sjálvi ikki hava verið rakt, so kenna vit altíð onkran, ið er raktur av hesi álvarsomu sjúku. Umleið 150 nýggir tilburðir av krabbameini verða staðfestir í Føroyum um árið, og enn lata tíverri fleiri føroyingar lív av krabbameini. At so nógv verða rakt og doyggja av hesi sjúku reisir spurningin, um føroyska heilsuverkið kann gera meira fyri at tryggja hesum sjúklingum so góða viðgerð sum møguligt umframt at ráðgeva og stuðla sjúklingi og næstu avvarandi, sum eisini verða hart rakt, tá ið krabbamein verður staðfest í familjuni. </p>
<p>Tað er júst hetta, sum hendan krabbameinsætlan skal slóða fyri. Við at vísa á, hvar veikleikar eru, og hvørjar avbjóðingar standa fyri framman á krabbameinsøkinum, vilja vit við uppskotinum vísa á, hvussu føroyska heilsuverkið kann veita krabbameinssjúklingum eina so góða viðgerð sum gjørligt í eini samanhangandi sjúklingagongd.</p>
<p>Henda krabbameinsætlan, ið er tann fyrsta av sínum slag í Føroyum, hevur ikki færri enn 58 tilmælir um at betra tey viðurskifti, sum innganga í eina sjúklingagongd umframt tann fyribygjandi partin. Arbeiðsbólkurin metir, at tilmælini fara at betra um yvirlivingina hjá sjúklingunum og betra dygdina á teimum veitingum, ið verða bjóðaðar krabbameinssjúklingum. Harumframt metir bólkurin, at tilmælini um at styrkja fyribyrging og screening fara at hava við sær færri krabbameinstilburðir ella færri álvarsamar tilburðir í Føroyum í framtíðini.</p>
<p>Samstundis kann henda ætlan vera við til at tryggja og gera yvirskipaðu rættindini hjá sjúklingunum meira týðilig í viðgerðargongdini og samstundis eisini skylduna hjá heilsuverkinum at veita ta neyðugu tænastuna.</p>
<p>Í sambandi við arbeiðið við krabbameinsætlanini vil arbeiðsbólkurin fegin veita eina serliga tøkk til Krabbameinsfelag Íslands, Kræftstyregruppen í danska Heilsustýrinum, Hans Henrik Storm o.o. frá Kræftens Bekæmpelse, Pál Weihe, formanni í Fólkaheilsuráðnum og Sigurð Ó. Vang, stjóra í Ílegusavninum. Hesi hava veitt arbeiðsbólkinum tilfar umframt dyggan fakligan stuðul og vegleiðing. Eisini skal veitast ein tøkk til starvsfólk í Heilsumálaráðnum, ið hava hjálpt til við hagtølum v.m. Harumframt takka vit stýrisbólkinum og tilvísingarbólkinum fyri konstruktivar viðmerkingar.</p>
<p>Tað er okkara vón, at vit við hesi ætlan fáa skapt grundarlag fyri at vit í størri mun fáa fyribyrgt krabbamein í Føroyum, og tá sjúkan rakar, fáa veitt eina dygdargóða viðgerð á altjóða stigi.</p>
<p>Heilsumálaráðið, oktober 2009</p>
<p><em type="italic">Jan Simonsen, formaður í arbeiðsbólkinum &amp; </em></p>
<p><em type="italic">Óluva Zachariasen, samskipari fyri krabbameinsætlanini </em>4 </p>
<p><em type="bold">Innihaldsyvirlit </em></p>
<p><em type="bold">FORMÆLI ................................................................................................................................................... 3 </em></p>
<p><em type="bold">INNIHALDSYVIRLIT ..................................................................................................................................... 41 </em></p>
<p xml:lang="dan"><em type="bold">INNGANGUR ..................................................................................................................................... 8 </em>1.1 </p>
<p>AVBJÓÐINGAR VIÐVÍKJANDI KRABBAMEINI Í FØROYUM ....................................................................................... 9 1.2</p>
<p>ROYNDIR VIÐ KRABBAMEINSÆTLANUM Í ØÐRUM LONDUM ................................................................................ 10 1.3</p>
<p>ARBEIÐSTILGONGD OG SAMANSETING AV STÝRISBÓLKI, ARBEIÐSBÓLKI OG TILVÍSINGARBÓLKI .................................... 10 <em type="bold">2 </em></p>
<p><em type="bold">SAMANDRÁTTUR OG TILMÆLI ........................................................................................................ 12 </em>2.1 </p>
<p>KRABBAMEIN Í FØROYUM ........................................................................................................................... 12 2.2</p>
<p>FYRIBYRGING ........................................................................................................................................... 13 2.3</p>
<p>SCREENING .............................................................................................................................................. 14 2.4</p>
<p>SJÚKLINGAGONGD .................................................................................................................................... 15 2.5</p>
<p>SJÚKLINGARÆTTINDI ................................................................................................................................. 19 2.6</p>
<p xml:lang="dan">ENDURMENNING ...................................................................................................................................... 20 2.7</p>
<p>PALLIATIÓN ............................................................................................................................................. 21 2.8</p>
<p>KRABBAMEINSGRANSKING .......................................................................................................................... 21 2.9</p>
<p>FÍGGJARLIGAR AVLEIÐINGAR OG ÍVERKSETAN .................................................................................................. 22 <em type="bold">3 </em></p>
<p xml:lang="dan"><em type="bold">UM KRABBAMEIN ........................................................................................................................... 24 </em>3.1 </p>
<p>GÓÐKYNJAÐIR KNYKLAR ............................................................................................................................. 24 3.2</p>
<p>ILLKYNJAÐIR KNYKLAR ................................................................................................................................ 24 3.3</p>
<p>ORSØKIR TIL KRABBAMEIN .......................................................................................................................... 24 3.4</p>
<p>FYRIBYRGING OG SCREENING ....................................................................................................................... 25 3.5</p>
<p>KRABBAMEINSVIÐGERÐ.............................................................................................................................. 25 <em type="bold">4 </em></p>
<p><em type="bold">KRABBAMEIN Í FØROYUM .............................................................................................................. 26 </em>4.1 </p>
<p xml:lang="dan">KRABBAMEINSTÍTTLEIKI (INSIDENSUR) ........................................................................................................... 26 4.2</p>
<p>PREVALENSUR .......................................................................................................................................... 32 4.3</p>
<p>KRABBAMEINSYVIRLIVING ........................................................................................................................... 32 4.4</p>
<p xml:lang="dan">BÝTIÐ AV KRABBAMEINSDIAGNOSUM ............................................................................................................ 34 4.5</p>
<p>TALVUR YVIR TÍTTLEIKA OG DEYÐILIGHEIT ....................................................................................................... 36 4.6</p>
<p>SAMAMDRÁTTUR AV TALVUM YVIR TÍTTLEIKA OG DEYÐILIGHEIT. ......................................................................... 47 4.7</p>
<p>KRABBAMEINSFRAMVØKSTUR Í FRAMTÍÐINI ................................................................................................... 49 4.8</p>
<p>NEYÐUG TILTØK ....................................................................................................................................... 50 4.9</p>
<p>VIT MÆLA TIL: .......................................................................................................................................... 51 <em type="bold">5 </em></p>
<p><em type="bold">FYRIBYRGING .................................................................................................................................. 52 </em>5.1 </p>
<p>ROYKING ................................................................................................................................................. 53 <em type="italic">5.1.1 </em></p>
<p><em type="italic">Tiltøk, ið ávirka royking ............................................................................................................... 54 </em>5 <em type="italic">5.1.2 </em></p>
<p><em type="italic">Royking – støðan í Føroyum ........................................................................................................ 55 </em>5.2 </p>
<p>YVIRVEKT ................................................................................................................................................ 55 <em type="italic">5.2.1 </em></p>
<p><em type="italic">Yvirvekt – støðan í Føroyum ........................................................................................................ 56 </em>5.3 </p>
<p>KROPSLIGT VIRKNI ..................................................................................................................................... 57 <em type="italic">5.3.1 </em></p>
<p><em type="italic">Kropsligt virkni – støðan í Føroyum ............................................................................................. 58 </em>5.4 </p>
<p>KOSTVANAR ............................................................................................................................................. 59 <em type="italic">5.4.1 </em></p>
<p><em type="italic">Kostvanar – støðan í Føroyum ..................................................................................................... 60 </em>5.5 </p>
<p xml:lang="dan">RÚSDREKKA ............................................................................................................................................. 61 <em type="italic">5.5.1 </em></p>
<p><em type="italic">Rúsdrekka – støðan í Føroyum .................................................................................................... 62 </em>5.6 </p>
<p>SÓLARLJÓS .............................................................................................................................................. 63 <em type="italic">5.6.1 </em></p>
<p><em type="italic">Sólarljós – støðan í Føroyum ....................................................................................................... 65 </em>5.7 </p>
<p xml:lang="dan">KRABBAMEINSELVANDI EVNIR...................................................................................................................... 65 <em type="italic">5.7.1 </em></p>
<p><em type="italic">Krabbameinselvandi evnir – støðan í Føroyum ........................................................................... 66 </em>5.8 </p>
<p>KOPPSETING FYRI KRABBAMEIN .................................................................................................................... 66 5.9</p>
<p>FYRIBYRGING Í FØROYUM Í FRAMTÍÐINI ......................................................................................................... 67 5.10</p>
<p>VIT MÆLA TIL: ..................................................................................................................................... 67 <em type="bold">6 </em></p>
<p><em type="bold">SCREENING ..................................................................................................................................... 69 </em>6.1 </p>
<p>SCREENING FYRI LÍVMÓÐURHÁLSKRABBA ....................................................................................................... 69 <em type="italic">6.1.1 </em></p>
<p><em type="italic">Screening fyri lívmóðurhálskrabba í øðrum londum ................................................................... 70 6.1.2 </em></p>
<p><em type="italic">Screening fyri lívmóðurhálskrabba – støðan í Føroyum .............................................................. 71 </em>6.2 </p>
<p>SCREENING FYRI BRÓSTKRABBA .................................................................................................................... 72 <em type="italic">6.2.1 </em></p>
<p><em type="italic">Mammografiscreening í øðrum londum ...................................................................................... 73 6.2.2 </em></p>
<p><em type="italic">Screening fyri bróstkrabbamein – støðan í Føroyum ................................................................... 74 </em>6.3 </p>
<p>SCREENING FYRI KRABBAMEIN Í LANGA OG BAKTARMI ...................................................................................... 74 <em type="italic">6.3.1 </em></p>
<p><em type="italic">Screening fyri krabbamein í langa og baktarmi – støðan í Føroyum. ......................................... 75 </em>6.4 </p>
<p>AÐRAR SCREENINGAR ................................................................................................................................ 75 6.5</p>
<p>KRABBAMEINSSCREENING Í FØROYUM Í FRAMTÍÐINI ........................................................................................ 75 6.6</p>
<p>VIT MÆLA TIL: .......................................................................................................................................... 77 <em type="bold">7 </em></p>
<p><em type="bold">TANN OPTIMALA SJÚKLINGAGONGDIN ........................................................................................... 78 </em>7.1 </p>
<p>OPTIMALA SJÚKLINGAGONGDIN ................................................................................................................... 78 7.2</p>
<p>SJÚKLINGAGONGD Í DAG ............................................................................................................................ 82 7.3</p>
<p>PREHOSPITALUR PARTUR ............................................................................................................................ 82 7.4</p>
<p xml:lang="dan">DIAGNOSTISKUR PARTUR ............................................................................................................................ 86 <em type="italic">7.4.1 </em></p>
<p><em type="italic">Røntgendeildin á Landssjúkrahúsinum ........................................................................................ 87 7.4.2 </em></p>
<p><em type="italic">Patologi á Landssjúkrahúsinum ................................................................................................... 89 </em>7.5 </p>
<p>VIÐGERÐAR PARTURIN ............................................................................................................................... 89 <em type="italic">7.5.1 </em></p>
<p><em type="italic">Skurðviðgerð................................................................................................................................ 89 </em>7.5.1.1 </p>
<p>Miðsavning av krabbameinsskurðviðgerðum ........................................................................................ 92 6 <em type="italic">7.5.2 </em></p>
<p><em type="italic">Medisinsk viðgerð........................................................................................................................ 95 </em>7.5.2.1 </p>
<p xml:lang="dan">Onkologi ................................................................................................................................................ 96 7.5.2.2</p>
<p>Hæmatologi ........................................................................................................................................... 97 7.5.2.3</p>
<p>Heimtøkur av medisinskum viðgerðum ................................................................................................. 97 7.5.2.4</p>
<p>Stráluviðgerð ......................................................................................................................................... 99 7.6</p>
<p>VIÐGERÐ UTTANLANDS ............................................................................................................................ 100 <em type="italic">7.6.1 </em></p>
<p><em type="italic">Val av viðgerðarstøðum ............................................................................................................ 102 </em>7.7 </p>
<p>DONSK HEILDARTILGONGD OG FØROYSKIR SJÚKLINGAR ................................................................................... 103 7.8</p>
<p>SJÚKLINGAGONGD Í DAG SAMMETT VIÐ OPTIMALU SJÚKLINGAGONGDINA .......................................................... 104 7.9</p>
<p>GÓÐSKUTRYGGING AV DIAGNOSTIKKI OG VIÐGERÐ ........................................................................................ 104 7.10</p>
<p>HEILDARTILGONGDIR .......................................................................................................................... 106 <em type="italic">7.10.1 </em></p>
<p><em type="italic">Heildartilgongdir í Føroyum? ..................................................................................................... 106 7.10.2 </em></p>
<p><em type="italic">Fyrimunir og vansar við heildartilgongdum .............................................................................. 107 7.10.3 </em></p>
<p><em type="italic">Máting av bíðitíðum .................................................................................................................. 108 </em>7.11 </p>
<p>SAMSKIPAN AV GONGDUM .................................................................................................................. 108 <em type="italic">7.11.1 </em></p>
<p><em type="italic">Sjúklingasamskipan í føroyska sjúkrahúsverkinum ................................................................... 109 </em>7.12 </p>
<p>KUNNINGARTØKNI ............................................................................................................................. 109 <em type="italic">7.12.1 </em></p>
<p xml:lang="dan"><em type="italic">Telemedisin................................................................................................................................ 109 7.12.2 </em></p>
<p><em type="italic">Talgilda heilsuskipanin, THS ...................................................................................................... 111 </em>7.13 </p>
<p>KRABBAMEINSSTÝRISBÓLKUR ............................................................................................................... 1117.14</p>
<p>VIT MÆLA TIL: ................................................................................................................................... 112 <em type="bold">8 </em></p>
<p><em type="bold">SJÚKLINGARÆTTINDI .................................................................................................................... 114 </em>8.1 </p>
<p>LÓG UM RÆTTARSTØÐU SJÚKLINGANNA ...................................................................................................... 114 8.2</p>
<p>SJÚKRAHÚSLÓGIN ................................................................................................................................... 114 8.3</p>
<p>VIÐGERÐARTRYGD OG MEST LOYVDAR BÍÐITÍÐIR ............................................................................................ 115 8.4</p>
<p>VISITASJÓNSNEVND OG <span type="quote">”SECOND OPINION”</span>– FYRISKIPANIN ............................................................................ 117 8.5</p>
<p>KÆRUMØGULEIKAR OG ENDURGJALDSSKYLDA ............................................................................................... 118 8.6</p>
<p>VIT MÆLA TIL: ........................................................................................................................................ 119 <em type="bold">9 </em></p>
<p xml:lang="dan"><em type="bold">ENDURMENNING .......................................................................................................................... 121 </em>9.1 </p>
<p>HVAT ER ENDURMENNING? ...................................................................................................................... 121 9.2</p>
<p>AVLEIÐINGAR AV KRABBAMEINI ................................................................................................................. 122 9.3</p>
<p>ENDURMENNING Í FØROYUM .................................................................................................................... 123 <em type="italic">9.3.1 </em></p>
<p xml:lang="dan"><em type="italic">Likamlig endurmenning ............................................................................................................. 123 9.3.2 </em></p>
<p xml:lang="dan"><em type="italic">Sálarlig/eksistentiell endurmenning .......................................................................................... 124 9.3.3 </em></p>
<p xml:lang="dan"><em type="italic">Sosial/materiell endurmenning ................................................................................................. 125 </em>9.4 </p>
<p>VIÐGERÐ UTTANLANDS ............................................................................................................................ 125 9.5</p>
<p xml:lang="dan">AVVARÐANDI ......................................................................................................................................... 126 9.6</p>
<p>HAGTØL OG VITAN .................................................................................................................................. 126 7 9.7</p>
<p xml:lang="dan">HVÍ ENDURMENNING ............................................................................................................................... 127 9.8</p>
<p>VIT MÆLA TIL: ........................................................................................................................................ 128 <em type="bold">10 </em></p>
<p><em type="bold">PALLIATIÓN ................................................................................................................................... 129 </em>10.1 </p>
<p xml:lang="dan">WHO UM PALLIATIÓN ........................................................................................................................ 12910.2</p>
<p xml:lang="dan">PALLIATIVA EINDIN ............................................................................................................................. 13010.3</p>
<p>PALLIATIVA TOYMIÐ ............................................................................................................................ 13010.4</p>
<p>AT DOYGGJA HEIMA ............................................................................................................................ 13110.5</p>
<p>MENNING AV PALLIATIVA INNSATSINUM ................................................................................................. 13210.6</p>
<p>VIT MÆLA TIL: ................................................................................................................................... 133 <em type="bold">11 </em></p>
<p><em type="bold">KRABBAMEINSGRANSKING ........................................................................................................... 134 </em>11.1 </p>
<p>KRABBAMEINSGRANSKING Í FØROYSKUM HØPI ......................................................................................... 13411.2</p>
<p>HVAT ER KRABBAMEINSGRANSKING? ..................................................................................................... 13411.3</p>
<p>VERKÆTLANIR ................................................................................................................................... 135 <em type="italic">11.3.1 </em></p>
<p xml:lang="dan"><em type="italic">Malignant haematological diseases – 1961 – 2009 .................................................................. 135 11.3.2 </em></p>
<p xml:lang="dan"><em type="italic">Ovarie cancer forkanning – epidemiologi 1962 – 2009 ............................................................. 136 11.3.3 </em></p>
<p xml:lang="dan"><em type="italic">Mammae cancer forkanning – epidemiologi 1962 – 2009 ........................................................ 136 11.3.4 </em></p>
<p><em type="italic">Aðrar verkætlanir ...................................................................................................................... 136 11.3.5 </em></p>
<p><em type="italic">Patologiskrásetingarverkætlanin .............................................................................................. 136 </em>11.4 </p>
<p>ÍLEGUSAVNIÐ / GENETIC BIOBANK ......................................................................................................... 13711.5</p>
<p>GRANSKINGARBIOBANKI TIL GENETISKAR (ARVAFRØÐILIGAR) GRANSKINGARVERKÆTLANIR ................................ 13711.6</p>
<p>UPPBYGGING AV KLINISKUM BIOBANKA .................................................................................................. 13811.7</p>
<p>DÁTUGRUNNSKIPANIN HP‐3000 HJÁ APOTEKSVERKINUM 1985‐1994 ....................................................... 13811.8</p>
<p>FÍGGING AV VERKÆTLANUM OG TILTØKUM .............................................................................................. 13811.9</p>
<p>FRAMTÍÐAR KRABBAMEINSGRANSKING Í FØROYUM ................................................................................... 13911.10</p>
<p>VIT MÆLA TIL: ................................................................................................................................... 139 <em type="bold">12 </em></p>
<p><em type="bold">FÍGGJARLIGAR AVLEIÐINGAR OG ÍVERKSETAN ............................................................................... 140 </em>12.1 </p>
<p>KRABBAMEIN Í FØROYUM .................................................................................................................... 14012.2</p>
<p>FYRIBYRGING .................................................................................................................................... 14012.3</p>
<p>SCREENING ....................................................................................................................................... 14112.4</p>
<p>GÓÐA SJÚKLINGAGONGDIN .................................................................................................................. 14212.5</p>
<p>SJÚKLINGARÆTTINDI ........................................................................................................................... 14612.6</p>
<p xml:lang="dan">ENDURMENNING ............................................................................................................................... 14712.7</p>
<p>PALLIATIÓN....................................................................................................................................... 14812.8</p>
<p>GRANSKING ...................................................................................................................................... 14812.9</p>
<p>SAMANUMTØKA ................................................................................................................................ 149 <em type="bold">13 </em></p>
<p><em type="bold">FYLGISKJØL ................................................................................................................................... 151 </em>13.1 </p>
<p>SKJALALISTI ....................................................................................................................................... 1518 <em type="bold">1 Inngangur </em></p>
<p>Í Fólkaheilsuætlan føroyinga, sum kom út í 2006, varð á fyrsta sinni formliga mælt til at fara undir eina krabbameinsætlan fyri Føroyar við tí endamáli at styrkja um fyribyrging av krabbameini og at økja talið av teimum, sum yvirliva1 <em type="bold">. </em>Seinni er hetta eisini staðfest við tilráðingum í álitinum um framtíðar sjúkrahúsverk í Føroyum2, umframt tilráðing frá Krabbameinsfelagnum. </p>
<p type="listitem">Sambært  tilráðingum  setti  landsstýrismaðurin  í  heilsumálum  ein  arbeiðsbólk  til  at  gera  eina  krabbameinsætlan fyri Føroyar. Harafturat vórðu í sambandi við verkætlanina settir ein stýrisbólkur  og ein tvørfakligur tilvísingarbólkur. Farið varð formliga undir arbeiðið í september 2008 við hesum  arbeiðssetningi:</p>
<p type="listitem">at lýsa verandi støðu viðvíkjandi krabbameinsviðgerð í Føroyum,</p>
<p type="listitem">at lýsa, hvørjar avbjóðingar eru fyri framman viðvíkjandi krabbameinsviðgerð í Føroyum,</p>
<p type="listitem">at  gera  tilmæli  um  eina  samlaða  strategi  fyri  fyribyrging,  diagnostikk,  kanning,  viðgerð, rehabilitering og palliativan (linnandi) innsats av sjúklingum við krabbameini,</p>
<p type="listitem">at  gera  tilmæli  um,  hvørji  tiltøk  kunnu  verða  sett  í  verk  fyri  at  styrkja  um  krabbameins‐granskingina í Føroyum</p>
<p type="listitem">at lýsa fyristingarligar, starvsfólkligar og fíggjarligar avleiðingar av uppskotunum.</p>
<p>Sostatt skal krabbameinsætlanin taka støði í viðgerðargongdini, og endamálið við ætlanini er sambært innganginum til arbeiðssetningin3, at varpa ljós á rættindini hjá krabbameinssjúklingum, samstundis sum skyldan og ábyrgdin hjá heilsuverkinum at veita áløgdu tænastuna, verður gjørd meira týðilig.</p>
<p type="listitem">Hóast lagt er upp til eina samlaða strategi, eru tað í arbeiðssetninginum ikki sett upp yvirskipað ella  ítøkilig mál fyri strategiina. Í hesi krabbameinsætlan hevur arbeiðsbólkurin valt at leggja strategiina  sambært teimum yvirskipaðu málunum, ið nevnd eru niðanfyri:</p>
<p type="listitem">at fáa talið á nýggjum krabbameinstilburðum niður,</p>
<p type="listitem">at økja um innsatsin fyri at finna krabbamein so tíðliga sum gjørligt,</p>
<p type="listitem">at tryggja, at sjúklingar við krabbameins‐sjúkueyðkennum sum skjótast fáa staðfest rætta diagnosu,</p>
<p type="listitem">at bjóða krabbameinssjúklingum lekjandi viðgerð,</p>
<p type="listitem">at bjóða krabbameinssjúklingum, ið hava ólekjandi krabbameinssjúku, linnandi viðgerð, ið gevur meining fyri sjúklingin,</p>
<p type="listitem">at bjóða krabbameinssjúklingum endurmenning eftir individuellum tørvi,</p>
<p type="listitem">at  bjóða  palliativan  (linnandi)  stuðul  til  teir  krabbameinssjúklingar,  ið  ikki  kunnu  bjóðast  lekjandi ella lívsleingjandi viðgerð,</p>
<p type="listitem">at bjóða krabbameinssjúklingum eina væl tilrættalagda samlaða viðgerðargongd, sum er á einum altjóða høgum støði og uttan óneyðugar bíðitíðir  1 Almanna‐ og heilsumálaráðið: <span type="quote">“Fólkaheilsuætlan føroyinga – ein liður í visjón 2015”</span> 2006 s. 11 2 Almanna‐ og heilsumálaráðið: <span type="quote">“Álit um framtíðar sjúkrahúsverk í Føroyum”</span> 2007 s. 78‐80 3 Sí Fylgiskjal 1 9</p>
<p type="listitem">at  taka  við  egna  meting  og  innsats  hjá  sjúklinginum  í  sjúkugongdini  fyri  at  tryggja,  at samstarvið millum heilsustarvsfólk og sjúkling er grundað á virðing fyri sjúklinginum</p>
<p>Høvuðsendamálið er sostatt at styrkja fyribyrgingina av krabbameini og betra um grundarlagið fyri at bjóða føroyskum krabbameinssjúklingum útgreiningar‐ og viðgerðargongdir, ið verða settar í gongd tíðliga, sum kennast samanhangandi fyri sjúklingin og hava høga altjóða fakliga dygd.</p>
<p>Krabbameinsætlanin knýtir ikki ávís mál at teimum tilráðingum, hon kemur við – til dømis at deyðiligheitin orsakað av bróstkrabba skal minka við einum ávísum prosenti eftir 5 árum. Slík mál kunnu sjáldan setast við eini kvalifiseraðari grundgeving. Ístaðin eiga vit støðugt at fylgja við, um tað gongur rætta vegin – t.d. um deyðatalið innan bróstkrabba minkar – og broyta innsatsin, um neyðugt. <em type="bold">1.1 Avbjóðingar viðvíkjandi krabbameini í Føroyum </em></p>
<p>Í arbeiðssetninginum verður ikki sagt ítøkiliga, hví tørvur er á eini krabbameinsætlan fyri Føroyar. Heldur ikki verður sagt, hvørjar trupulleikar/avbjóðingar heilsuverkið hevur viðvíkjandi krabbameini. Hetta merkir tó ikki, at Føroyar hava færri avbjóðingar á krabbameinsøkinum enn t.d. hini norðurlondini hava, heldur tvørturímóti.</p>
<p>Talvan niðanfyri vísir, at talið á nýggjum krabbameinstilburðum (insidensurin) í Føroyum er sera lágt sammett við hini norðurlondini, meðan deyðiligheitin er á hædd við tey flestu norðurlondini, undantikið Danmark, har hon er nakað hægri. Tikið fyri seg, er deyðiligheitin í Føroyum sera høg í mun til insidensin. Sagt við øðrum orðum, so sær tað út til, at tað doyggja lutfalsliga fleiri føroyingar, ið fáa staðfest krabbamein, enn tað ger seg galdandi í hinum norðurlondunum.</p>
<p>Talva 1.1 Talið á nýggjum krabbameinstilburðum í Føroyum 2001‐2005 sammett við onnur norðurlond.</p>
<p>Haraftrat hava Føroyar aðrar trupulleikar og avbjóðingar, sum eru týdningarmikil at seta fokus á í eini krabbameinsætlan:</p>
<p>Í øðrum londum er avbjóðingin at samskipa sjúklingagongdirnar millum kommunulæknar og sjúkrahús. Í Føroyum skal krabbameinsviðgerðin haraftrat samskipast tvørtur um landamørk, av tí at meginparturin av viðgerðini gongur fyri seg uttanlands. 10</p>
<p>Føroyskir sjúklingar hava aloftast verið sendir til viðgerðar á Ríkissjúkrahúsinum, men seinastu árini eru alsamt fleiri sjúklingar sendir til onnur viðgerðarstøð í Danmark, samstundis sum styrkt er um samstarvið við Ísland. Hetta ger tað neyðugt at samskipa sjúklingagongdirnar betur.</p>
<p>Broyingar verða í íbúgvaratali og –samanseting í Føroyum, har vit kunnu vænta, at talið av eldri yvir 65 ár fer at tvífaldast tey næstu 40‐50 árini, meðan talið av yngri fólki verður lutfalsliga minni. Hetta fer at leggja stórt trýst á viðgerðarskipanina, ikki minst í sambandi við krabbameinsviðgerðir, av tí at tað serliga eru eldri fólk, ið verða rakt av krabbameini.</p>
<p>Hugsa vit um tørvin á eini krabbameinsætlan er eisini týdningarmikið at nevna, at fleiri heilsufaklig viðurskifti hava verið frammi í politiska orðaskiftinum og til støðutakan í Føroyum, uttan at politikararnir hava havt eina krabbameinsætlan at halda seg til. Til dømis spurningurin um mammografiscreening fyri bróstkrabba, palliativi stuðulin (t.d. um vit skulu hava hospice í Føroyum), koppseting fyri lívmóðurhálskrabba v.m. <em type="bold">1.2 Royndir við krabbameinsætlanum í øðrum londum </em></p>
<p>Tað kann vera torført at finna eftirmetingar sum veita prógv fyri, hvørja ávirkan krabbameinsætlanir í øðrum londum hava havt á viðgerð og yvirliving hjá krabbameinssjúklingum. Í staðin leggja fleiri eftirmetingar dent á, í hvønn mun myndugleikar hava sett tilráðingarnar í krabbameinsætlanunum í verk. Slíkar eftirmetingar eru t.d. gjørdar í Noregi, Hollandi og Onglandi4.</p>
<p>Hóast nógv fyrivarni skulu takast, tá mett verður mett um, hvørja ávirkan krabbameinsætlanir hava á t.d. yvirlivingartølini, gjørdi Hans Henrik Storm, yvirlækni, saman við øðrum frá Kræftens Bekæmpelse í 2008 eina slíka effekt‐eftirmeting, sum varð kunngjørd í blaðgrein í Ugeskrift for læger5. Endamálið var at meta um, um arbeiðið við Kræftplan 1, ið varð almannakunngjørd í 2000, hevur økt um yvirlivingina hjá krabbameinssjúklingum í Danmark.</p>
<p>Eftirmetingin tók støði í teimum sjúklingum, ið fingu staðfest krabbamein í tíðarskeiðnum 1995‐ 1997 ( <em type="italic">fyri </em>krabbameinsætlanina) og teimum sjúklingum, sum fingu staðfest krabbamein tíðarskeiðið 2001‐2003 ( <em type="italic">eftir </em>krabbameinsætlanina). </p>
<p>Eftirmetingin vísti m.a., at 1‐árs yvirlivingin hjá monnum við krabbameini hækkaði frá 59% til 65% og hjá kvinnum frá 67% til 70% fyri sama tíðarskeið. 3‐ára yvirlivingin hækkaði frá 44% til 51% hjá monnum og 55% til 59% hjá kvinnum. <em type="bold">1.3 Arbeiðstilgongd og samanseting av stýrisbólki, arbeiðsbólki og tilvísingarbólki </em></p>
<p>Arbeiðið við at gera hesa krabbameinsætlan varð skipað við einum arbeiðsbólki, einum stýrisbólki og einum tvørfakligum tilvísingarbólki. Formliga fór arbeiðið í gongd í september 2008.</p>
<p>Arbeiðsbólkurin hevur skrivað ætlanina. Hetta merkir, at bólkurin hevur fingið til vega tilfar og viðgjørt tað við atliti til arbeiðssetningin. Áðrenn farið varð undir at skriva, gjørdi arbeiðsbólkurin ein leist fyri krabbameinsætlanina, ið varð lagdur fyri ávikavist tilvísingarbólkin og stýrisbólkin. Haraftrat hava fólk frá Kræftens Bekæmpelse verið í Føroyum og hildið fyrilestur fyri bólkunum um royndirnar við donsku krabbameinsætlanunum.</p>
<p>Áðrenn uppskotið varð lagt fyri stýrisbólkin til endaliga góðkenning, var tað til hoyringar hjá tilvísingarbólkinum, haðani týdningarmestu viðmerkingarnar vórðu arbeiddar inn í uppskotið. Umframt spurningar um sjálvt innihaldið í krabbameinsætlanini, hevur stýrisbólkurin í tilgongdini eisini tikið støðu til tíðarætlanir og fíggjarlig viðurskifti. 4 Statens offentlige utredninger: <span type="quote" xml:lang="dan">“En Nationell cancerstrategi för framtiden”</span> s. 99‐105 5 Storm, Hans Henrik m. fl.: <span type="quote" xml:lang="dan">“Kræftoverlevelse før og efter den danske kræftplan”</span>, Ugeskrift for læger 2008;170(39):3065 11</p>
<p type="listitem">Stýrisbólkur</p>
<p type="listitem">Poul Geert Hansen, aðalstjóri, Heilsumálaráðið (formaður)</p>
<p type="listitem">Turid Arge, deildarstjóri, Heilsumálaráðið</p>
<p type="listitem">Tummas í Garði, varastjóri, Landssjúkrahúsið</p>
<p type="listitem">Jákup N. Olsen, formaður, Krabbameinsfelagið</p>
<p type="listitem">Carsten Rose, stjóri á onkologisku deildini, Universitetssjúkrahúsið í Lund</p>
<p type="listitem">Arbeiðsbólkur</p>
<p type="listitem">Jan Simonsen, ráðgevi, Heilsumálaráðið (formaður)</p>
<p type="listitem">Óluva Zachariasen, samskipari, Heilsumálaráðið</p>
<p type="listitem">Bjarni á Steig, serlækni í hæmatologi og leiðandi yvirlækni, Landssjúkrahúsið</p>
<p type="listitem">Maria Debes, sjúkrarøktarfrøðingur, Onkologiska Ambulatorium, Landssjúkrahúsið</p>
<p type="listitem">Sigrid Nónsgjógv, kommunulækni</p>
<p type="listitem">Kathrina Lindenskov Holm, sálarfrøðingur</p>
<p type="listitem">Jansy Gaardlykke, sjúkrarøktarfrøðingur og dagligur leiðari, Krabbameinsfelagið</p>
<p type="listitem">Lene Jarlbæk, serlækni í onkologi</p>
<p type="listitem">Tilvísingarbólkur</p>
<p type="listitem">Birita Ludvíksdóttir, løgfrøðingur og fyrrv. nevndarlimur í Krabbameinsfelagnum</p>
<p type="listitem">Jóanis Erik Køtlum, ráðgevi, Heilsumálaráðið</p>
<p type="listitem">Tórbjørn Viderø, yvirlækni, Kirurgiski Depilin, Landssjúkrahúsið</p>
<p type="listitem">Steinbjarta Dybzaek, sjúkrarøktarfrøðingur, Onkologiska Ambulatorium, Landssjúkrahúsið</p>
<p type="listitem">Høgni Debes Joensen, landslækni</p>
<p type="listitem">Mary í Garði, stjóri, Nærverkið</p>
<p type="listitem">Jona Nielsen, fyristovukvinna, Klaksvíkar Sjúkrahús</p>
<p type="listitem">Gunnbjørg Guttesen, sjúkrarøktarfrøðingur, Suðuroyar Sjúkrahús</p>
<p type="listitem">Óluva Vilhelmsen, sjúkrarøktarfrøðingur, Hvíldarheimið Naina</p>
<p type="listitem">Erik Wandall, yvirlækni, Medisinski Depilin og limur í Pall. toyminum á Landssjúkrahúsinum</p>
<p type="listitem">Pál Weihe, leiðari, Deildin fyri Arbeiðs‐ og Almannaheilsu og formaður í Fólkaheilsuráðnum</p>
<p type="listitem">Ingunn  Gaardbo,  deildarleiðari,  Landssjúkrahúsið  og  forkvinna  í  áhugabólkinum  FÁ2 (sjúkrarøktarfrøðingar, sum arbeiða við onkologi og AIDS)</p>
<p type="listitem">Anna Maria Joensen, fysioterapeutur, Landssjúkrahúsið</p>
<p type="listitem">Marita Tórsheim, forkvinna, Fysioterapeutfelag Føroya</p>
<p type="listitem">Jóhanna Andreassen, sjúkrarøktarfrøðingur, Sjúklingaráðið</p>
<p type="listitem">Randi Johannesen, sosialráðgevi, Ráðgevingin fyri Føroyingar í Danmark</p>
<p type="listitem">Elionora Olsen, sjúklingavegleiðari hjá føroyskum sjúklingum í Danmark, Ríkissjúkrahúsið</p>
<p type="listitem">Anna Maria Durhuus, leiðari, Sjúklingahotellið Tórshavn</p>
<p type="listitem">Hallbera F. West, ráðgevi, Almannamálaráðið</p>
<p type="listitem">Heri Mørkøre, landsapotekari</p>
<p type="listitem">Sæunn Ólavsdóttir Hansen, leiðsluskrivari, Medisinski depilin Landssjúkrahúsið</p>
<p type="listitem">Margret Mortensen, onkologiskur sjúkrarøktarfrøðingur, Krabbameinsfelagið</p>
<p type="listitem">Sigurd Ó. Vang, stjóri, Ílegusavnið</p>
<p type="listitem">Maciej Kaminski, yvirlækni, Patologiska Deild, Landssjúkrahúsið</p>
<p type="listitem">Marius Rasmussen, serlækni í diagn. radiologi og leiðandi yvirlækni, Landssjúkrahúsið</p>
<p type="listitem">Maria Jacobsen, deildarleiðari, Almannastovan</p>
<p type="listitem">Anna Jóanesardóttir, sjúkrarøktarfrøðingur, Palliativa toymið 12 2  Samandráttur og tilmæli</p>
<p>Arbeiðsbólkinum hevur havt til uppgávu at gera eina lýsing av verandi viðurskiftum innan krabbameinsviðgerð í Føroyum og lýsa hvørjar avbjóðingar eru fyri framman hesum viðvíkjandi. Bólkurin hevur harumframt havt til uppgávu at gera tilmæli um eina samlaða strategi fyri fyribyrging, diagnostikk, kanning, viðgerð, endurmenning og palliativan (linnandi) innsats fyri sjúklingar við krabbameini. Eisini hevur bólkurin havt til uppgávu at gera tilmæli um, hvørji tiltøk kunnu verða sett í verk fyri at styrkja um krabbameinsgranskingina í Føroyum.</p>
<p>Hóast lagt er upp til eina samlaða strategi, eru tað í sjálvum arbeiðssetninginum ikki sett upp yvirskipað ella ítøkilig mál fyri strategiina. Bólkurin hevur sjálvur valt nøkur yvirskipað mál at leggja strategiina eftir. Høvuðsendamálið við ætlanini kann í stuttum lýsast við at styrkja fyribyrgingina av krabbameini og betra um grundarlagið fyri at bjóða føroyskum krabbameinssjúklingum útgreiningar‐ og viðgerðargongdir, ið verða settar í gongd tíðliga, kennast samanhangandi fyri sjúklingin og hava høga altjóða fakliga dygd. <em type="bold">2.1 Krabbamein í Føroyum </em></p>
<p>Føroyar hava í fleiri førum færri tilburðir av krabbameini enn hini Norðurlondini. Tá ið tað snýr seg um deyðiligheit harafturímóti, hava vit nógv sløg av krabbameini við hægstu deyðiligheit. Tað er sera trupult at siga, hví støðan er soleiðis í Føroyum, men tað er týdningarmikið at finna orsøkina til hesi viðurskifti. Fyri at kunna útihýsa so mongum feilkeldum sum gjørligt, er tað rættiliga umráðandi, at skrásetingin av krabbameinstilburðum er neyv.</p>
<p>Tað manglar eitt eftirlit við, hvussu fullfíggjaðar føroysku krabbameinsupplýsingarnar eru. Ein viðvirkandi orsøk til teir lágu títtleikarnar kundi verið, at skrásetingin ikki hevur verið fullfíggjað. Fyri nakrar av krabbameinsbólkunum ber til dømis til at hugsa sær, at skrásetingin er gjørd í Danmark. Annaðhvørt tí endaliga diagnosan er givin í Danmark, ella tí grundleggjandi viðgerðin er framd har.</p>
<p>Harumframt er umráðandi, at Landssjúkrahúsið tryggjar sær, at fráboðanar‐oyðubløðini til krabbameinsskrásetingina verða rætt fylt út, og at tað javnan er eftirlit við hesum. Hetta skal gerast fyri at bøta um skrásetingina av sjúkustigum um tað mundið, diagnosan verður sett. Tann nýggja talgilda sjúklingajournalin, THS, gevur møguleika fyri talgildari útfylling og skráseting. Íverksetan av fráboðanum umvegis THS eigur tí at verða raðfest høgt.</p>
<p>Fyri at kunna raðfesta og fyrireika handfaringina av krabbameini í Føroyum er tað eisini neyðugt at fáa eitt yvirlit yvir bæði krabbameins‐prevalensin og yvirlivingina. Hesi hagtøl mangla í løtuni.</p>
<p>Í mun til prevalensin má stórur dentur leggjast á at fáa manglandi dagfestingarnar fyri deyða lagdar inn í krabbameinsskránna. Talan er um áleið 1100 persónar.</p>
<p>Upplýsingar um yvirliving av krabbameini eru týdningarmiklar til tess at meta um effektivitetin av krabbameinsviðgerðini. Vanliga verður 5‐ára yvirliving nýtt til samanberingar millum lond og at meta um menning av viðgerð yvir eitt tíðarskeið. Tó kann tað vera trupult at gera yvirlivingarútrokningar fyri Føroyar, tá ið taltilfarið er so lítið.</p>
<p>Umframt at meta um, um krabbameinsskrásetingin er røtt frá einum hagtalsfrøðiligum sjónarmiði, er tað týdningarmikið, at gjørd verður ein reglulig meting av gongdini í teimum føroysku krabbameinstølunum viðvíkjandi t.d. títtleika, deyðiligheit og prevalensi fyri tey einstøku krabbameinssløgini. Hetta fyri at kanna, um menningin gongur rætta vegin. Eitt tílíkt eftirlit kundi verið gjørt einaferð um árið, møguliga í samstarvi við danska Krabbameinsfelagið, sum hevur uppgávuna at góðskutryggja tey føroysku tølini til Nordcan‐dátugrunnin. 13</p>
<p>Um hugt verður frameftir er trupult at gera framrokningar av krabbameinstíttleikanum. Fólkatalið og harvið talið av krabbameinstilburðum er ov lítið til at vit kunnu gera eina nøkulunda eftirfarandi framrokning av krabbameinstilburðunum. Men fylgja vit rákinum í hinum londunum í heiminum, mugu vit vænta øktan títtleika tey komandi árini. Framrokningar av fólkatalsmenningini, sum vísa, at aldurssamansetingin av fólkinum í Føroyum fer at broytast tey komandi áratíggju, eru við til at styrkja henda varhuga.</p>
<p>Við atliti til støðuna viðvíkjandi m.a. krabbameinstíttleika, prevalens, yvirliving og deyðiligheit ger arbeiðsbólkurin hesi tilmæli: 1. At Landssjúkrahúsið og Heilsumálaráðið uppraðfesta skráseting, eftirlit og uppfylging av føroysku krabbameinshagtølunum. Og at krabbameinshagtølini eina ferð árliga verða greinað við tí fyri eyga at meta um gongdina viðvíkjandi deyðiligheit, nýggjum tilburðum o.s.fr. 2. At Heilsumálaráðið setur av neyðugu orkuna til at gera upp, hvussu nógvir føroyingar liva við krabbameini (prevalensin). 3. At kunngerðin um fráboðan til krabbameinsskrásetingina verður dagførd. <em type="bold">2.2 Fyribyrging </em></p>
<p>Sannlíkt er, at uml. ein triðingur av øllum krabbameinstilburðum kunnu fyribyrgjast. Tí er tað týdningarmikið, at vit í Føroyum fara undir tiltøk við atliti at minka um tilburðirnar og harvið deyðatalið av krabbameini.</p>
<p>Av tí at ein lutfalsliga stórur partur av føroyska fólkinum roykir, finst ein stórur fyribyrgingarmøguleiki har. Tað týdningarmesta er at fyribyrgja, at fólk byrja at roykja, og at fáa tey, ið roykja, geva uppat aftur at roykja. Stórur dentur má tí framhaldandi leggjast á at upplýsa um vandarnar við royking. Hóast tubbaksprísurin í Føroyum er høgur, kann umhugsast at hækka hann enn meira.</p>
<p>Viðvíkjandi rørslu (og yvirvekt) er tað týdningarmikið, at tað gerst áhugavert og trygt fyri borgararnar at ganga/súkkla heldur enn at nýta bil. Rørsla eigur at hugsast inn í allar vega‐ og byggiverkætlanir í framtíðini. Hetta er eisini gagnligt frá einum umhvørvisligum sjónarmiði. Rørsla eigur eisini gerast størri partur av gerandisdegnum hjá børnum á stovnum og í skúlum.</p>
<p>Evidensurin fyri at frukt og grønmeti fyribyrgja krabbamein er greiður. Myndugleikar eiga tí at tryggja, at landsins borgarar longu í barnaárunum eta nógv av frukt og grønmeti. Ein góður máti at røkka øll børnum við hesum boðskapi kundi verið at geva øllum skúlabørnum frukt í skúlatíðini.</p>
<p>Dentur má harumframt leggjast á at upplýsa um skaðiligu árinini, sum rúsdrekka og solarium hava í mun til krabbamein. Solarium eru so heilsuskaðilig, at altjóða granskingardepilin fyri krabbamein, IARC, nýliga hevur flokkað solarium í hægsta vandabólk, ið eisini fevnir um asbest, sigarettir og arsenik. Arbeiðsbólkurin heldur, at ung undir 18 ár eiga ikki at fáa atgongd til solarium.</p>
<p>Til tess at fyribyrgja og minka um títtleikan av krabbameini í Føroyum hevur arbeiðsbólkurin hesi tilmæli: 4. At solarium verður bannað fyri ung undir 18 ár. 5. At dagstovnar, skúlar og arbeiðspláss geva møguleika til rørslu í minsta lagi ½ tíma dagliga.</p>
<p>Og at myndugleikarnir hugsa rørslu inn í framtíðar vegætlanir. 6. At prísur og atkomuleiki framhaldandi verða brúkt til at avmarka alkoholnýtsluna. 14 7. At tað verður umhugsað at hækka prísirnar á tubbaki enn meira. Atlit mugu tó takast til, hvussu høgur prísurin kann verða, áðrenn fólk byrja at smugla tubbak. 8. At myndugleikarnir miðvíst stuðla og eggja borgarunum, serliga børnum og ungum, til sunnar kostvanar. Til dømis við matpolitikki á dagstovnum og fruktskipan í skúlunum. Møguligar útreiðslur kunnu fíggjast við at hækka avgjaldið á ósunnum matvørum. 9. At Fólkaheilsuráðið kunnar meira um vandarnar við royking, alkoholi, sólnýtslu, yvirvekt, og hvussu ein verjir seg fyri HPV‐smittu. 10. At koppsetingin fyri lívmóðurhálskrabba fevnir um somu aldursbólkar sum í Danmark.</p>
<p>Avgera Danmark og hini norðurlondini at víðka skipanina til aðrar aldursbólkar, eiga Føroyar at gera tað sama. <em type="bold">2.3 Screening </em></p>
<p>Tá talan er um at finna krabbamein tíðliga, hevur arbeiðsbólkurin ta áskoðan, at íbúgvar í Føroyum eiga at fáa somu screeningstilboð sum í hinum Norðurlondunum, tó treytað av, at screeningin ikki hevur við sær órímiliga stórar útreiðslur, t.d. við at ein stór fjøld noyðist at ferðast av landinum fyri at verða screenað6. Haraftrat meinar arbeiðsbólkurin, at øll screening fyri krabbamein, sum verður stovnað í Føroyum, skal ganga fyri seg í skipaðum ætlanum eftir altjóða leiðbeiningum, við góðskueftirliti á øllum stigum og við góðari kunning um fyrimunir og vansar.</p>
<p>Av tí at stór menning og gransking er farin fram á screeningsøkinum, er tað týdningarmikið, at føroyska heilsuverkið fylgir við í menningini. Samstundis er føroyska heilsuverkið ov lítið og hevur ov fáar serfrøðingar á krabbameinsøkinum til støðugt at kunna gera sjálvstøðugar greiningar og gransking viðvíkjandi screening. Tí er arbeiðsbólkurin av teirri áskoðan, at vit sum meginregla eiga at fylgja teimum tilmælum, reglum og vegleiðingum, sum Heilsustýrið í Danmark hevur góðkent/gjørt.</p>
<p>Arbeiðsbólkurin meinar í prinsippinum, at vit í Føroyum eiga at seta í verk regluliga mammografiscreening av føroyskum kvinnum. Byrjað eigur at verða við aldursbólkinum 50‐69 ár og so møguliga seinni útbyggja skránna til eisini at umfata ein størri aldursbólk.</p>
<p>Haraftrat hevur arbeiðsbólkurin ta áskoðan, at screening fyri krabbamein í langa og baktarmi eigur at setast í verk í Føroyum eftir vegleiðing frá Heilsustýrinum og evropeiska serfrøðingabólkinum, sum ger leiðreglur fyri økið.</p>
<p>Tað er neyðugt, at screeningin verður framd eftir altjóða góðkendum leiðreglum. Møgulig frávik frá hesum fyri at tillaga screeningsskipanirnar til føroysk viðurskifti, mugu bert gerast eftir neyva vegleiðing frá Heilsustýrinum ella stovnum, sum hava serfrøði í at gera tílíkar leiðreglur.</p>
<p>Screeningin fyri lívmóðurhálskrabba má endurskoðast, m.a. fyri at fáa staðfest eina ábyrgd fyri henni. Eisini her má verða tryggjað, at altjóða leiðreglur verða fylgdar.</p>
<p>Screeningsskráirnar fyri krabbamein kundu við fyrimuni verið lagdar inn í eina felags fyrisiting – eina sokallaða screeningseind, sum stendur fyri innkalling, savnan av úrslitum o.a. Ein slík screeningseind kundi eisini fevnt um screening fyri aðrar sjúkur enn krabbamein. 6 Sambært meginreglunum hjá heimsheilsustovninum, WHO, skal kostnaðurin av at finna eina sjúku tíðliga standa í rímiligum lutfalli til samlaðu útreiðslurnar hjá heilsuverkinum. Hetta merkir, at ein ov stórur partur av teimum pengum, sum heilsuverkið hevur, eigur ikki at verða brúktur til screening fyri sjúkur, sum bert fá fólk hava. 15</p>
<p>Hvussu krabbameins‐screeningsskipanir heilt ítøkiliga skulu setast í verk og skipast viðvíkjandi starvsfólki, hølum o.s.fr. mugu føroysku heilsumyndugleikarnir saman við viðkomandi fakbólkum taka støðu til.</p>
<p>Viðvíkjandi mammografiscreening er ikki alneyðugt, at screeningin skipanarliga og viðvíkjandi hølum er ein partur av Landssjúkrahúsinum. Arbeiðið kann útinnast aðra staðni, um bert neyðuga útgerðin og manningin er til tað.</p>
<p>Tulkingin av mammografimyndunum kann gerast tann størsta avbjóðingin, av tí at stórt trot er á serútbúnum radiologum, ikki bert í Føroyum, men eisini í londunum rundanum okkum.</p>
<p>Tað kann umhugsast at senda screeningsmyndirnar til serfrøðingar uttanlands at tulka, men hetta má gerast eftir neyvari vegleiðing frá Heilsustýrinum og/ella stovnum, sum hava servitan á økinum. Samstundis verður neyðugt at fáa til vega ein tíðarhóskandi mammograf. Verandi mammografur á Landssjúkrahúsinum er frá 1992 og er ikki talgildur.</p>
<p>Ein arbeiðsbólkur eigur at verða settur at fyrireika mammografiscreening í Føroyum.</p>
<p>Fyri at finna krabbameinssjúkur tíðliga og harvið bøta um møguleikan fyri lekjandi viðgerð hevur arbeiðsbólkurin hesi tilmæli: 11. At stovnað verður ein screeningseind at samskipa og hava ábyrgd av verandi og komandi screeningsætlanum fyri krabbamein í Føroyum. Eindin kann eisini fevna um screening fyri aðrar sjúkur. 12. At landsumfatandi mammografiscreening verður sett í verk í Føroyum. Screeningin skal í fyrstu atløgu fevna um kvinnur í aldrinum 50‐69 ár, men møguliga seinni víðkast til aðrar aldursbólkar. Tað eigur skjótast gjørligt at verða settur ein arbeiðsbólkur (við m.a. umboðum fyri Røntgendeildina, sjúkrahúsleiðslu og Heilsumálaráðið) til fyrireikandi arbeiðið. 13. At heilsumyndugleikarnir fylgja komandi tilmælinum frá evropeiskum serfrøðingum og</p>
<p>Heilsustýrinum um screening fyri krabbamein í langa og baktarmi. 14. At Heilsumálaráðið (ella komandi screeningseindin) skjótast gjørligt endurskoðar screeningina fyri lívmóðurhálskrabba. Endurskoðanin skal m.a. lýsa ábyrgdina fyri screeningini, tryggja innkallan, geva møguleikar fyri at taka út viðkomandi hagtøl úr skipanini og gera uppskot um átøk fyri at fáa fleiri kvinnur at luttaka i screeningini fyri lívmóðurhálskrabba. <em type="bold">2.4 Sjúklingagongd </em></p>
<p>Gjøgnumgangandi fyri eina skipaða optimala sjúklingagongd er, at diagnostisering, útgreining og viðgerð fer fram á skjótast møguligan hátt og við størst møguligari fakligheit og tvørfakligheit.</p>
<p>Fyri at styrkja um tann sonevnda <em type="italic">prehospitala </em>partin, sum fevnir um tíðina áðrenn sjúklingurin fer til kanningar á sjúkrahúsi, verður millum annað neyðugt, at Heilsumálaráðið miðvíst arbeiðir við at útbúgva og rekruttera kommunulæknar fyri at koma burturúr læknatrotinum á økinum og fyri at tryggja sjúklingunum eina skjóta útgreining. </p>
<p>Kommunulæknin er vanliga tann persónur, sum tey flestu seta seg í samband við fyri at finna orsøkina til eitt ávíst sjúkueyðkenni. Læknin kannar sjúklingin og metir um hann/hon skal sendast til víðari kanning fyri at staðfesta, um talan er um sjúku og í so fall hvørja sjúku, talan er um.</p>
<p>Tað er av alstórum týdningi, at kommunulæknin kann skilja ímillum tað normala og tað sjúka. Fyri at stuðla læknanum í hesum arbeiði, eigur hann at fylgja nýggjastu klinisku leiðreglunum fyri økið. 16</p>
<p>Hetta eru leiðreglur, sum m.a. áseta, hvørji sjúkueyðkenni eiga at geva høvi til illgruna um krabbamein. Eisini er tørvur á, at kommunulæknar fáa eftirútbúgving innan krabbamein. Hetta kann t.d. gerast við undirvísing í Føroyum í samstarvi við útlendskan útbúgvingarstovn.</p>
<p>Harumframt eiga at verða gjørdar nýggjar visitatiónsmannagongdir, sum tryggja sjúklingunum skjóta útgreining og sum betra um samskiftið millum kommunulæknar og sjúkrahús.</p>
<p>Tá ið tað kemur til tann <em type="italic">diagnostiska </em>partin <em type="italic">, </em>so ávísur kommunulæknin vanliga sjúklingin til ta sergrein á Landssjúkrahúsinum, sum er mest viðkomandi fyri tað krabbameinsslagið, sum illgruni er um. T.d. verður illgruni um lívmóðurhálskrabba ávíst til gynækologiksu deild til diagnostisering og útgreining. </p>
<p>Í innleiðandi diagnostikki hava <em type="italic">radiologurin </em>og <em type="italic">patologurin </em>ein avgerðandi leiklut. Sjúklingurin verður vanliga ávístur til myndadiagnostik. Í myndadiagnostikkinum verða brúktar vanligar røntgenmyndir, ultraljóðskanning, mammografi, </p>
<p>CT‐skanning,</p>
<p>MR‐skanning v.m.</p>
<p>Um myndadiagnostikkurin ger sannlíkt, at talan er um eina krabbameinssjúku, skal tann endaliga diagnosan setast. Hon verður sett út frá avgerð um krabbameinsslag og sjúkuútbreiðslu. Hetta verður gjørt við vevnaðar‐ og/ella kyknuroyndum, sum verða greinaðar á patologisku deild.</p>
<p>Røntgendeildin á Landssjúkrahúsinum merkir kapasitetstrupulleikar, sum m.a. hava við sær, at deildin í stóran mun hevur frásagt sær uppgávuna at gera myndavegleidda biopsiir í sambandi við illgruna um bróstkraba, og tí verða hesar biopsiir í staðin gjørdar á skurðdeildini.</p>
<p>Henda mannagongd er óheppin og kann taka óneyðuga langa tíð. Um myndadiagnostikkurin hevur víst okkurt illgrunavert, verður sjúklingurin vístur aftur til kommunulæknan, sum aftur má ávísa sjúklingin til biopsi á skurðdeildini á Landssjúkrahúsinum. Hetta skapar óneyðugt eykaarbeiði fyri kommunulæknarnar og kann harafturat geva óneyðuga seinkan.</p>
<p>Viðvíkjandi myndadiagnostikki er neyðugt skjótast gjørligt at gera íløgur í ávikavist nýggjan tíðarhóskandi CT‐skannara, mammograf og MR‐skannara.</p>
<p>Við atliti til <em type="italic">viðgerðarpartin </em>metir arbeiðsbólkurin, at tørvur er á, at onkologiskur serlækni verður settur í starv í føroyska sjúkrahúsverkinum, samstundis sum skipanin við útlendskum konsulentum innan onkologi heldur fram. Er ikki gjørligt at fáa onkolog í fast starv, verður mælt til at víðka verandi konsulentskipan frá 3 døgum aðru hvørja viku til 3‐5 dagar hvørja viku. </p>
<p>Arbeiðsbólkurin mælir eisini til, at sjúkrahúsverkið kannar møguleikarar at taka medisinskar viðgerðir og eftirlit heim til Føroya. Treytin fyri heimtøku er tó, at tilboðini her hava í minsta lagi somu góðsku sum uttanlands.</p>
<p>Krabbameinsskurðviðgerðir eiga bara at verða gjørdar í Føroyum, um tær fylgja góðkendum vegleiðingum og prinsippum hjá Heilsustýrinum og/ella altjóða tilmælum. Ber ikki til at lúka hesar treytir, eiga krabbameinsskurðviðgerðir ikki at verða gjørdar í Føroyum.</p>
<p>Fyri tey einstøku krabbameinssløgini eiga at verða gjørdar niðurskrivaðar heildartilgongdir, sum líkjast donsku sonevndu <span type="quote">”pakkaforløbunum”</span>, men sum tó taka hædd fyri serligum føroyskum viðurskiftum. Heildartilgongdirnar skulu neyvt lýsa tey ymisku stigini í útgreinan/viðgerð og skulu áseta mest loyvdu bíðitíðir fyri einstøku stigini. Allir lutir í sjúklingagongdini skulu vera grundaðir á viðurkendar fakligar standardir og vegleiðingar. Arbeiðið eigur at fara í gongd fyrst í komandi ári og byrja við vanligastu krabbameinssløgunum. Allar viðkomandi sergreinir og sjúkrahúsleiðsla eiga at luttaka í arbeiðinum.</p>
<p>Fyri at kunna fylgja upp og samskipa sjúklingagongdirnar eigur tað harumframt sum ein royndarskipan at vera sett eitt starv sum sjúklingasamskipari (forløbskoordinatorur) í sjúkrahúsverkinum, sum skal samskipa sjúklingagongdirnar. 17</p>
<p>Fyri at skal ráðgeva landsstýrismanninum í heilsumálum og Heilsumálaráðnum í spurningum viðvíkjandi krabbameini og fylgja við í, at tilmælini í krabbameinsætlanini verða sett í verk, eigur at verða skipaður ein tvørfakligur krabbameinsstýrisbólkur.</p>
<p>Við tí endamáli at tryggja krabbameinssjúklingum í Føroyum skjóta útgreining og viðgerð, sum hava størst møguliga fakligheit og tvørfakligheit, hevur arbeiðsbólkurin hesi tilmæli: 15. At stovnaður verður ein tvørfakligur krabbameinsstýrisbólkur, sum m.a. skal ráðgeva landsstýrismanninum í heilsumálum og Heilsumálaráðnum í spurningum viðvíkjandi krabbameini. Bólkurin skal eisini fylgja við í, at tilmælini í krabbameinsætlanini verða sett í verk. 16. At føroyska heilsuverkið fylgir teimum vegleiðingum og leiðreglum fyri krabbameinsviðgerð, ið eru ásettar/góðkendar av danska Heilsustýrinum. Frávik frá reglunum mugu bert gerast í samráð við Heilsustýrið og tvørfakligu krabbameinsbólkarnar innan einstøku krabbameinssløgini. 17. At gjørdar verða vegleiðingar til kommunulæknarnar viðvíkjandi arvaligum krabbameinssjúkum. 18. At Heilsumálaráðið arbeiðir miðvíst við at útbúgva og rekruttera kommunulæknar fyri at koma burturúr læknatrotinum á økinum og tryggja sjúklingunum skjóta útgreining. 19. At kommunulæknar fáa eftirútbúgving innan krabbamein. Hetta kann t.d. gerast við undirvísing í Føroyum í samstarvi við útlendskan útbúgvingarstovn. 20. At gjørdar verða visitatiónsmannagongdir, sum tryggja sjúklingunum skjóta útgreining og betra samskiftið millum kommunulæknar og sjúkrahús. Mannagongdirnar eiga at taka útgangsstøði í talgildu heilsuskipanini, THS. 21. At heilsumyndugleikarnir krevja, at allir kommunulæknar eru við í talgildu heilsuskipanini,</p>
<p>THS. 22. At sjúklingar, sum fáa tilvísing til kanning orsakað av illgruna um krabbamein, í seinasta lagi 2 dagar eftir tilvísingina, fáa boð um, nær kanningin skal gerast. 23. At stovnað verður eitt samstarvsforum millum kommunulæknar og sjúkrahúsini við tí endamáli at loysa møguligar samskiftistrupulleikar, kunna um nýggjar útgreiningarhættir og annars umrøða mál av felags áhuga. Samstarvið kann skipast við regluligum fundum millum partarnar og/ella við einum sonevndum praksis‐samskipara, har ein kommunulækni nakrar tímar um mánaðin arbeiðir við felags spurningum. 24. At Landssjúkrahúsið finnur eina loysn, soleiðis at tað er Røntgendeildin sum ger biopsiir í sambandi við illgruna um bróstkrabba. 25. At komandi 3 árini verða íløgur gjørdar í ávikavist nýggjan CT‐skannara, mammograf og MR‐skannara. 26. At krabbameinsskurðviðgerðir bara kunnu gerast í Føroyum, um tær fylgja góðkendum vegleiðingum og prinsippum hjá Heilsustýrinum og/ella altjóða tilmælum. 27. At gjørdar verða formligar avtalur við sjúkrahús uttanlands, sum geva føroyskum skurðlæknum møguleika við jøvnum millumbilum at arbeiða á hesum sjúkrahúsum við tí fyri eyga at læra nýggjastu skurðhættirnar innan krabbamein og annars halda hetta 18 skurðhandverkið viðlíka. Við hesum kunnu føroysku læknarnir koma upp á tað talið á skurðviðgerðum fyri krabbamein, sum altjóða og/ella danskar vegleiðingar áseta. Ein tílík avtala kann eisini hava við sær, at skurðlæknar frá útlendsku sjúkrahúsunum koma til Føroya at gera krabbameinsskurðviðgerðir. 28. At krabbamein verður roknað sum ein akutt sjúka. Sjúkrahúsverkið má sostatt ikki <span type="quote">”savna sjúklingar saman”</span> til tað loysir seg fíggjarliga at fáa t.d. ein skurðlækna til Føroya at gera viðgerðir. 29. At onkologiskur serlækni verður settur í starv í føroyska sjúkrahúsverkinum, samstundis sum skipanin við útlendskum konsulentum innan onkologi heldur fram. Er ikki gjørligt at fáa onkolog í fast starv, verður mælt til at víðka verandi konsulentskipan til 3‐5 dagar hvørja viku. 30. At sjúkrahúsverkið tekur heim viðgerðina við Herceptin, sum verður givin summum kvinnum við bróstkrabba. Treytin er tó, at talið á sjúkrarøktarfrøðingum á Onkologiska Ambulatorium verður økt. 31. At sjúkrarøktarfrøðingar, sum arbeiða innan onkologi fáa spesialútbúgving á økinum og støðugt fáa møguleika fyri at dagføra sína vitan við m.a. at luttaka á skeiðum og í altjóða samstarvi og ráðstevnum. Eisini eiga sjúkrarøktarfrøðingarnir at fáa umstøður at gera mannagongdir fyri viðgerð og røkt innan onkologi. 32. At stovnað verður eitt starv sum sjúklingasamskipari (forløbskoordinatorur) í sjúkrahúsverkinum, sum skal samskipa sjúklingagongdirnar. Talan er um eina royndarskipan, sum skal eftirmetast eftir eitt ár. 33. At sjúkrahúsverkið við jøvnum millumbilum gongur ígjøgnum allar medisinskar krabbameinsviðgerðir fyri at vita, hvørjar kunnu gerast í Føroyum. Eisini skal kannast, hvørji eftirlit kunnu gerast í Føroyum. Treytin má vera, at allar viðgerðir og eftirlit, sum verða tikin heim, í minsta lagi hava somu góðsku sum uttanlands. Fíggjarligur vinningur eigur bert at metast sum ein síðuvinningur og ikki sum fremsta málið. 34. At sjúkrahúsini í samráð við Heilsumálaráðið seta í verk eina góðskutryggingarskipan, sum hevur við sær, at veitingarnar á sjúkrahúsunum viðvíkjandi krabbameini, kunnu samanberast við onnur sjúkrahús í norðurlondum, t.d. Danmark. 35. At Heilsumálaráðið í samráð við sjúkrahúsini og Landslæknan ger tær neyðugu fyrireikingarnar til eina samstarvsavtalu við Heilsustýrið um at føroyska sjúkrahúsverkið gerst partur av skipanini um at fráboða óætlaðar tilburðir. 36. At tað fyri tey einstøku krabbameinssløgini verða gjørdar niðurskrivaðar heildartilgongdir, sum líkjast donsku sonevndu <span type="quote">”pakkaforløbunum”</span>, men sum tó taka hædd fyri serligum føroyskum viðurskiftum. Heildartilgongdirnar skulu neyvt lýsa tey ymisku stigini í útgreinan/viðgerð og skulu áseta mest loyvdu bíðitíðir fyri einstøku stigini. Allir lutir í sjúklingagongdini skulu vera grundaðir á viðurkendar fakligar standardir og vegleiðingar. Arbeiðið eigur at fara í gongd fyrst í komandi ári og byrja við vanligastu krabbameinssløgunum. Allar viðkomandi sergreinir og sjúkrahúsleiðsla eiga at luttaka í arbeiðinum. 19 37. At tað verður kannað, hvørjar møguleikar og avbjóðingar føroyska sjúkrahúsverkið hevur viðvíkjandi telemedisini innan krabbamein. <em type="bold">2.5 Sjúklingarættindi </em></p>
<p>Tá tað kemur til rættindi sjúklinganna til viðgerð í Føroyum og uttanlands, ásetur sjúkrahúslógin, at persónar, sum búgva her á landi, hava rætt til ókeypis viðgerð í Føroyum ella uttanlands, tá persónurin er visiteraður av føroyska sjúkrahúsverkinum. Føroyska sjúkrahúslógin hevur ongar ásetingar um mest loyvdar bíðitíðir.</p>
<p>Í føroyskum høpi høvdu rættindini hjá krabbameinssjúklingum komið til sjóndar, um ein lógásett viðgerðartrygd við mest loyvdum bíðitíðum varð sett á stovn, sum t.d. er í tráð við tær donsku. Vit eiga at seta í verk eina viðgerðartrygd, sum ásetur mest loyvdar bíðitíðir.</p>
<p>Í sambandi við uttanlandsviðgerðir av krabbameinasjúklingum skal ábyrgdin fyri at halda bíðitíðirnar liggja á tí føroyska sjúkrahúsinum, ið hevur ávíst sjúklingin. Hetta krevur, at sjúkrahúsið fylgir gongdini og skal møguliga umvisitera sjúklingin, um útlendska sjúkrahúsið ikki kann halda mest loyvdu bíðitíðirnar.</p>
<p>Yvirlæknar, ið eru settir við føroyska sjúkrahúsverkið, hava heimild til at visitera sjúklingar til viðgerðarstøð, ið sjúkrahúsverkið hevur gjørt avtalu við. Harumframt er heimilað Visitasjónsnevndini at visitera sjúklingar til onnur viðgerðarstøð, enn avtala er gjørd við, eftir umbøn frá einum yvirlækna, sum hevur lagt málið fyri nevndina. Dømi eru eisini um, at viðgerandi læknin í Føroyum hevur lagt málið til metingar hjá serfrøðinganevndini hjá danska Heilsustýrinum viðvíkjandi royndarviðgerðum. Hesin møguleiki verður eisini róptur <span type="quote" xml:lang="dan">”second‐opinion”</span>‐fyriskipanin. Fyriskipanin er sett á stovn fyri sjúklingar, ið hava lívshættisliga sjúku, t.d. krabbamein, og sum av viðgerandi lækna ikki kunnu fáa í boði meiri viðgerð fyri sjúkuna.</p>
<p>Í Føroyum eru ongar leiðreglur fyri nýtslu av <span type="quote" xml:lang="dan">”second opinion”</span>‐fyriskipanini, og fyriskipanin hevur verið nýtt ógvuliga avmarkað av viðgerandi læknum. Tað hevði verið ein fyrimunur bæði fyri Visitasjónsnevndina, tann viðgerandi læknan og ikki minst fyri teir krabbameinssjúlingar, har viðgerandi læknin ikki kann bjóða teimum meira viðgerð, at sjúklingarnir verða kunnaðir um fyriskipanina, og at sjúklingurin gjøgnum viðgerandi læknan fekk møguleika at fáa eina meting frá serfrøðinganevndini. Ein slík meting kundi seinni av viðgerandi læknanum verið løgd fyri Visitasjónsnevndina til endaliga støðutakan.</p>
<p>Tá tað kemur til sjúklingatrygging í Føroyum, so varð tann danska <span type="quote" xml:lang="dan">”Lov om patientforsikring”</span> løgd fram sum konglig fyriskipan og samtykt í Løgtinginum í 1999, men við eini viðmerking til ásetingarnar um ígildiskomuna um, at lógin ikki varð sett í gildi, fyrr enn tvær aðrar lógir vórðu settar í gildi.</p>
<p>Hinar báðar lógirnar hava gildi frá 1. januar 2010, og tað merkir, at lógin um sjúklingatrygging eisini kemur í gildi tá. Í hesum sambandi hevur tað avgerandi týdning, at Heilsumálaráðið fyrireikar íverksetanina av lógini og endurmetir tíggju ára gomlu lógina við atliti til møguligar dagføringar og fyrireikar møguligar kunngerðir, sum skulu setast í gildi saman við lógini.</p>
<p>Viðvíkjandi sjúklingarættindum ger arbeiðsbólkurin hesi tilmæli: 38. At tað við lóg verður gjørd ein viðgerðartrygd fyri krabbameinssjúklingar, sum ásetir mest loyvdu bíðitíðir til útgreinan og viðgerð. <em type="bold"></em>39. At ábyrgdin fyri at bíðitíðir verða hildnar, liggur hjá føroyska sjúkrahúsverkinum ‐ eisini eftir at sjúklingurin er sendur til krabbameinsviðgerð uttanlands. <em type="bold"></em>20 40. At Visitatiónsnevndin í samráð við Heilsumálaráðið ger leiðreglur um sonevndu <span type="quote" xml:lang="dan">”second opinion”</span>‐skipanina. Leiðreglurnar skulu í høvuðsheitum fevna um krabbameinssjúklingar, sum eru uppgivnir av viðgerandi lækna. Sjúklingarnir skulu kunnast um skipanina og gjøgnum viðgerandi lækna fáa møguleika at fáa eina meting frá serfrøðinganevndini. Metingin kann síðani leggjast fyri Visitatiónsnevndina til endaliga støðutakan. 41. At Heilsumálaráðið fyrireikar íverksetanina av lógini um sjúklingatrygd, sum varð samtykt í 1999 og sum kemur í gildi 1. januar 2010. Í hesum sambandi skal tann 10 ára gamla lógin eftirmetast við tí fyri eyga at gera møguligar dagføringar umframt at fyrireika møguligar kunngerðir, sum skulu setast í gildi saman við lógini. <em type="bold">2.6 Endurmenning </em></p>
<p>Alt fleiri fólk gerast frísk av krabbameini, og fleiri liva longri við sjúkuni. Krabbamein kann tí í størri mun roknast sum ein kronisk sjúka og ikki bara ein sjúka, ein doyr av.</p>
<p>Hetta økir um tørvin á endurmenning (rehabilitering). Krabbamein er nevniliga ein sjúka, sum setir síni spor, bæði likamliga, sálarliga og materielt/sosialt. Í summum førum er talan um avleiðingar, sum vara alt lívið. Við at seta í verk tiltøk so tíðliga í sjúkugongdini sum gjørligt, ber til at fyribyrgja og avmarka negativu árinini av krabbameini.</p>
<p>Endurmenning snýr seg fyrst og fremst um tann sjúka og hansara næstu avvarðandi. At stuðla, soleiðis at gerandisdagur teirra kann halda fram á best møguligan hátt.</p>
<p>Arbeiðsbólkurin metir, at endurmenningin er raðfest alt ov lágt í Føroyum. Okkara heilsu ‐ og almannaverki tørvar eina fakliga koyriætlan og eisini fíggjarliga orku til at byggja upp eina nøktandi endurmenning.</p>
<p>Tað er neyðugt at tryggja, at endurmenning verður ein natúrligur partur av viðgerðartilboðnum til allar krabbameinssjúklingar í Føroyum. Endurmenningin skal byrja beinanvegin, sjúklingurin fær diagnosuna.</p>
<p>Við tí endamáli at stuðla tí sjúka og hansara avvarðandi hevur arbeiðsbólkurin hesi tilmæli: 42. At hvør krabbameinssjúklingur fær ein kontaktpersón, tá hann verður innlagdur á sjúkrahús til viðgerð (eisini ambulanta viðgerð). Kontaktpersónurin skal m.a. ráðgeva og vegleiða um viðurskifti rundanum sjúku og viðgerð og annars samstarva við forløbskoordinatorin (sí tilmæli 32) fyri at fáa sjúklingagongdina so smidliga sum gjørligt. 43. At allir krabbameinssjúklingar fáa eina endurmennandi samrøðu, tá teir hava fingið staðfest sjúkuna. Samrøðan skal hava til endamáls at kanna tørvin hjá sjúklinginum á endurmenning og kunna hann um rættindi og møguleikar. Endurmennandi samrøðan skal avtalast við sjúklingin, beinanvegin diagnosan er sett. 44. At likamlig endurmenning frá byrjan verður partur av viðgerðarætlanini hjá krabbameinssjúklingum og eigur at kunna halda fram, eftir at sjúklingurin er útskrivaður/lektur fyri krabbamein. 45. At tíðarskeiðið at fáa sjúkradagpengar verður longt upp í eitt ár ella meira, tá talan er um lívshóttandi sjúku. Og at onnur enn hjúnafelagi og foreldur at børnum undir 18 ár kunnu fáa sjúkradagpengar fyri at vera um krabbameinssjúkling. 46. At sálarfrøðingur við servitan innan heilsusálarfrøði verður settur í heilsuverkinum at taka sær av sjúklingum innan somatiska økið. 21 47. At heilsustarvsfólk taka atlit til tey avvarðandi hjá krabbameinssjúklingum, m.a. við at gera vegleiðingar fyri samrøður við avvarðandi og í samráð við sjúklingin geva teimum neyðugu kunningina. Serlig atlit skulu takast til børn hjá sjúkum foreldrum. 48. At tað verður tryggjað, at allir fakbólkar, ið arbeiða við krabbameinsjúklingum, verða skúlaðir í at samskifta við fólk í kreppustøðu. 49. At tað almenna setur av eina pulju av pengum á fíggjarlógini hvørt ár, sum einstaklingar og felagsskapir kunnu søkja til ymisk átøk, verkætlanir, gransking, skeið o.a. innan krabbameinsendurmenning. Endamálið er at økja um tilboðini, stimbra gransking innan økið og fremja nýhugsan. <em type="bold">2.7 Palliatión </em></p>
<p>Hóast krabbameinsviðgerð seinastu nógvu árini alsamt er vorðin betur og yvirlivingin størri, eru tað framvegis nógv, sum doyggja av krabbameini. Palliativa viðgerðin er ein týðandi partur av tilboðunum til krabbameinssjúklingar, har lekjandi viðgerð ikki er gjørlig.</p>
<p>Í Føroyum hava vit ávikavist eitt <em type="italic">palliativt toymi </em>og eina <em type="italic">palliativa eind </em>, sum skulu taka sær av tí palliativu viðgerðini. </p>
<p><em type="italic">Palliativa toymið </em>byrjaði at virka í 2007 og heldur til á Landssjúkrahúsinum. Uppgávan hjá toyminum er at vegleiða heilsustarvsfólk, sum hava við palliativar sjúklingar at gera, umframt at toymið eisini ger heimavitjanir hjá sjúklingum. </p>
<p><em type="italic">Palliativa eindin </em>lat upp í mars 2008 og heldur til á B6 Landssjúkrahúsinum. Eindin hevur tvær stovur, sum eru innrættaðar til endamálið, t.v.s. at pláss er fyri tveimum sjúklingum í senn. Sjúklingurin kann ávísast frá sjúkrahúsdeildum, Onkologiska Ambulatorium ella av egnum lækna. </p>
<p>Arbeiðsbólkurin metir, at tørvur er á felags mannagongdum fyri viðgerð og røkt av hesum sjúklingabólki. Tørvur tykist eisini vera á, at palliativa toymið, palliativa eindin og onnur, sum hava við palliativar sjúklingar at gera, hava eitt meira regluligt tvørfakligt samstarv. Fyri at greina hesi viðurskifti nærri hevði tað verið upp á sítt pláss at eftirmett skipanirnar við palliativu eindini og palliativa toyminum við tí endamáli at betra um skipanirnar.</p>
<p>Harumframt er tørvur á, at Heimatænastan verður útbygd til at taka sær av heimabúgvandi sjúklingum við tørvi á palliativari røkt.</p>
<p>Til tess at veita palliativum skrabbameinssjúklingum eina betri linnandi viðgerð hevur arbeiðsbólkurin hesi tilmæli: 50. At Heilsumálaráðið tekur stig til at eftirmeta skipanina við palliativa toyminum og palliativu eindini við tí endamáli at bøta um palliativu tænastuna til sjúklingarnar. 51. At Heimatænastan verður útbygd til at taka sær av heimabúgvandi sjúklingum við tørvi á palliativari røkt. <em type="bold">2.8 Krabbameinsgransking </em></p>
<p>Krabbameinsgransking er í høvuðsheitum grundgransking viðvíkjandi krabbameini við atliti til at staðfesta orsøkir og fyri at menna strategiir fyri fyribyrging, diagnostikk, viðgerð og leking.</p>
<p>Ílegusavnið, ið varð sett á stovn í juni 2006, hevur ein stóran leiklut viðvíkjandi krabbameinsgransking í Føroyum. Ílegusavnið er ein samskipandi eind innan føroyska heilsuverkið, sum byggir upp skráir og viðger umsóknir um loyvi at granska í Ættarbands‐, Diagnosu‐ og Vevnaðarskráunum. 22</p>
<p>Sjálvt um føroyska íkastið til krabbameinsgransking sum heild valla hevur útlit til at ganga undan, kann hugsast, at dátur og vevnaður úr Føroyum innanfyri ávís útvald øki, kunnu fáa rímiliga stóran týdning í samstarvinum við útlendskar granskaraeindir.</p>
<p>Nakrar granskingarverkætlanir eru í gongd í Føroyum, ið antin beinleiðis fevna um krabbamein ella óbeinleiðis hava týdning fyri krabbameinssjúkur, krabbameinsgransking, umframt onnur sjúkuøki.</p>
<p>Arbeiðsbólkurin heldur, at tað hevur grundleggjandi týdning, at tað í Føroyum verður savnað biotilfar til framtíðar verkætlanir, bæði við atliti til krabbamein og aðrar sjúkur. Tað er eisini ógvuliga umráðandi, at tað framvegis verða tryggjaðar góðar skrásetingar av kliniskum dáta og at teir persónar, ið natúrliga hoyra við í granskingarverkætlanum, skipa seg soleiðis, at hetta skundar undir, at gransking verður fyrireikað og útint.</p>
<p>Við tí endamáli at styrkja og menna krabbameinsgransking í Føroyum hevur arbeiðsbólkurin hesi tilmæli: 52. At sjúkrahúsverkið og Ílegusavnið tryggja, at miðvísa innsavningin av blóðroyndum og biopsium frá útvaldum sjúkum, m.a. krabbameinssjúkum, verður gjørd. 53. At Ílegusavnið og Landssjúkrahúsið saman við útlendskum samstarvsfelagum árliga seta í gongd epidemiologiskar verkætlanir innan eitt ella tvey nýggj evni komandi tvey árini. 54. At Ílegusavnið og Landssjúkrahúsið saman við útlendskum samstarvs‐felagum seta í gongd ella eru við í eini granskingarverkætlan innan ílegur hvørt ár komandi tvey árini. 55. At tað í føroyska heilsuverkinum verða sett í starv 1‐2 PhD´arar ella PhD‐lesandi innan antin læknavísund, mýlalívfrøði ella lívlæknafrøði í eitt tvey ára skeið. Hesi skulu vera grundarlagið fyri at seta í verk verkætlanir o.a. viðvíkjandi krabbameini. 56. At heilsuverkið í 2009/2010 metir um møguleikarnar fyri at fáa læknar, sjúkrarøktarfrøðingar og aðrar fakbólkar við í granskingarverkætlanir. 57. At sjúkrahúsverkið stovnar eina granskingarnevnd, sum saman við øðrum samstarvsfelagum skal stuðla uppundir granskingarverkætlanir. Nevndin skal geva sítt íkast til fyrireiking, ígongdsetan og samskipan av granskingarverkætlanum innan sjúkrahúsverkið. 58. At sjúkrahúsverkið árliga setir av 400‐500.000 kr til at fyrireika og seta í gongd verkætlanir innan heilsugransking, íroknað krabbamein. Pengarnir skulu oyramerkjast til gransking. Granskingarnevndin (sí tilmæli 57) skal luta pengarnar út eftir neyvum leiðreglum. <em type="bold">2.9 Fíggjarligar avleiðingar og íverksetan </em></p>
<p>Arbeiðsbólkurin hevur gjørt eina roynd at hyggja nærri at fíggjarligu avleiðingunum av at seta tilmælini í verk, sum bólkurin er komin við.</p>
<p>Metingar av fíggjarligu avleiðingunum av tilmælunum skulu tó takast við størsta fyrivarni, tí tað er sera torført at gera nágreiniligar kostnaðarmetingar av hvørjum einstøkum tilmæli. Fyri at seta fleiri av tilmælunum í verk verður eisini neyðugt at meta um útreiðslurnar í samráð við teir stovnar sum eru fevndir av eini íversetan og í hesum sambandi er talan serliga um Landssjúkrahúsið. Tí er tað í nøkrum førum meira ella minni ein ógjørlig uppgáva at seta krónutal á áðrenn eitt neyvari greiningararbeiði er gjørt, og tí byggja fleiri av kostnaðarmetingunum uppá leysligar metingar.</p>
<p>Samstundis er í metingunum ikki tikið hædd fyri, at fleiri av tilmælunum uppá longri sikt vilja viðføra sparingar, t.d. fyribyrgingarátøk, heimtøkur av ávísum viðgerðum, screeningstiltøk v.m. 23</p>
<p>Mett verður tó leysliga, at meirkostnaðurin í rakstri av at seta tilmælini í verk vil verða upp á góðar 20 mió. kr. tilsamans um árið, tá ið tey hava fingið fullan virkna. Summar av hesum útreiðslu liggja eisini uttanfyri heilsuverki, t.d. tilmæli um at Heimatænastan verður útbygd til at taka sær av heimabúgvandi sjúklingum við tørvi á palliativari røkt, ið verður mett at kosta 4,5 mió kr. um árið.</p>
<p>Harumframt kemur umleið 1,7 mió kr. í eingangs útreiðslum til millum annað íverksetan.</p>
<p>Viðvíkjandi íløgum verða útreiðslurnar góðar 27 mió. kr. til medicotekniskan tólbúnað, ella umleið 9‐10 <em type="bold"></em>mió kr. um árið í eitt trý ára skeið frá 2010.24 <em type="bold">3 Um krabbamein </em>Krabbamein fevnir um eina røð av ymiskum sjúkum. Tað finnast fleiri enn 200 sløg av krabbameini, og krabbameinssjúkurnar kunnu býtast sundur í uppaftur minni undirbólkar. Krabbameinssjúkur vórðu longu lýstar í fornøldini, meðan gongdin við viðgerðarháttum tók dik á seg miðskeiðis í 20. øld. </p>
<p>Krabbamein er ein sjúka, sum byrjar í kropskyknunum. Sjúkan byrjar við, at kyknurnar vaksa ella deila seg eitt stað í kroppinum uttan tamarhald og endamál. Krabbamein kann menna seg í øllum gøgnum og kyknum, men tó er tað stórur munur á títtleika hesum viðvíkjandi.</p>
<p>Tað er vanligt, at kyknurnar deila seg. Í kroppinum eru milliardir av kyknum, og alla tíðina verða gamlar og oyðilagdar kyknur skiftar út við nýggjar. Tær gomlu kyknurnar endurgera seg sjálvar við at kyknurnar deila seg, og tær nýggju fáa somu eginleikar sum tær gomlu. Við at kyknurnar deila seg, grøðast sár umframt at blóð, húð og slímhinnur verða endurskapað.</p>
<p>Tað eru ílegurnar í kyknunum, ið neyvt stýra gongdini við at kyknurnar deila seg. Krabbameinstilburðir kunnu standast av, at tær mekanismur, sum undir vanligum umstøðum stýra kyknugongdini, meira ella minni verða settar út av funktión. <em type="bold">3.1 Góðkynjaðir knyklar </em></p>
<p>Normalar kyknur deila seg vanliga uttan trupulleikar. Men brek kunnu stinga seg upp, sum hava við sær, at kyknurnar deila seg ójavnt, t.v.s. meira á einum staði á kroppinum. Hetta er rættiliga vanligt og vísir seg sum ein lítil góðkynjaður knykil eitt stað á kroppinum. Kyknurnar eru frískar, men tað eru bara ov nógvar av teimum, og tær eru øðrvísi enn móðirkyknan.</p>
<p>Tað er ein støðug avmarking millum normalar og ónormalar kyknur, og hesar kyknur spjaða seg ikki til onnur støð á kroppinum. Góðkynjaðir knyklar mugu ikki mistakast fyri krabbamein. <em type="bold">3.2 Illkynjaðir knyklar </em></p>
<p>Í einum illkynjaðum knykli eru kyknurnar ónormalar. Kynurnar hava deilt seg ov nógv, og haraftrat er hendur ein álvarsamur feilur í kyknuílegunum, ið broytir teirra skap og útsjónd.</p>
<p>Har normalar kyknur beina fyri sær sjálvum, um tær gerast sjúkar, halda harafturímóti krabbameinskyknurnar á at liva og gera nýggjar krabbameinskyknur. Við tíðini vaksa tær inn í tey gøgn, ið eru nærhendis.</p>
<p>Um so er, at krabbameinskyknurnar náa fram til blóð og eitlar, er vandi fyri at krabbameinið spjaðir seg til onnur støð í kroppinum, har aðrir svullir (metastasur) kunnu taka seg upp, sum síðani kunnu vaksa seg inn í gøgn, ið liggja rundanum.</p>
<p>Tá krabbamein ella undanstig til krabbamein er ment, missa ílegurnar gjøgnum ymiskar mekanismur evnini til at varðveita fríska standin í tí gagni, sum verður rakt. <em type="bold">3.3 Orsøkir til krabbamein </em></p>
<p>Orsøkirnar til krabbamein kunnu verða fleiri. Í hesum sambandi skal millum annað nevnast sokallaðar karcinogenir, t.v.s. ymisk krabbameinselvandi evnir, ið fáa ílegurnar í kroppinum at broytast ónormala vegin. Dømir um karcinogenir eru t.d. fysisk orka sum t.d. røntgen‐ og UV‐ stráling umframt eitt ótal av kemiskum evnum, ið ávirka krabbameinsgongdina, m.a. tubbak, asbest og alkohol.</p>
<p>Eisini summi virussløg hava víst seg at ávirka krabbameinsgongdina, t.d. HPV (Human Papilloma Virus), sum elvir til krabbamein í lívmóðurhálsi og Epstein‐Barr virus, sum umframt at elva til 25 mononucleose7 eisini hevur samband við fýra illkynjaðar knyklar hjá menniskjanum. Harumframt skal nevnast Hepatitis B virus, sum umframt at elva til livrabruna, eisini kann elva til livrakrabba.</p>
<p>Ættarbregði hevur eisini sína ávirkan á nøkur sløg av krabbameini, har ein arvar oyðilagdar <em type="bold"></em>reparatións‐ílegur. Dømi um hesi sløg av krabbameini eru m.a. krabbi í langa, bróstkrabbi og retinoblastom, ið er eitt slag av eygnakrabba. Útbreiðsla av hesum krabbameinssløgum kunnu eisini skyldast onnur viðurskifti enn ættarbregði. </p>
<p>Hóast vit øll meir ella minni dagliga verða rakt av omanfyrinevndu karcinogenum, eru tað ikki øll menniskju, ið fáa krabbamein. Hetta kemst av, at summi menniskju eru meira arvaliga viðkvom fyri karcinogenum enn onnur. Framvøksturin av krabbameini er tengdur at, hvørji karcinogen kroppurin verður útsettur fyri. Oftast kann eitt og sama karcinogen elva til krabbamein í fleiri ymiskum gøgnum. <em type="bold">3.4 Fyribyrging og screening </em></p>
<p>Hóast tað ikki varð farið undir krabbameinsgransking fyrrenn miðskeiðis í 20. øld, er viðgerðin nógv betrað tey seinastu áratíggjuni og er í fleiri førum lekjandi. Kortini eru tey fleiri, ið doyggja av krabbameini, og talan er ikki bert um eldri fólk. Tí koma vit ikki uttanum at tosa um fyribyrging. Screening, har roynt verður at finna sjúkuna tíðliga, er ein háttur, ið verður nýttur til at fyribyrgja krabbameini. Ein annar háttur er at fremja átøk, har endamálið er at fólk verja seg fyri krabbameinselvandi faktorum, ella at myndugleikar seta beinleiðis forboð fyri tílíkum. Tá talan er um arvaligar krabbameinssjúkur, ber til at kanna ella screena hesar vandabólkar oftari.</p>
<p>Í Føroyum varð byrjað at screena regluliga fyri lívmóðurhálskrabba í 1990‐unum. Hetta er einasta regluliga krabbameinsscreeining í Føroyum.</p>
<p>Í flestu norðurlondum verða gjørdar regluligar mammografiscreeningar, og í summum londum eru royndir gjørdar við at screena fyri prostatakrabba við eini blóðroynd. Hetta verður tó enn ikki viðmælt sum eitt alment screeningstilboð. Harumframt kann væntast, at nógv lond fara at seta í verk regluliga screening fyri krabbamein í langa og baktarmi, soleiðis at skarnið verður kannað fyri blóð. <em type="bold">3.5 Krabbameinsviðgerð </em></p>
<p>Tá ið ein krabbameinsdiagnosa er sett, verður ein viðgerðarætlan løgd til rættis. Fyrst er neyðugt at finna fram til, í hvørjum gagni krabbameinið finst. Harnæst skal knykilin deilast upp í niveau (oftast 3‐4), sum greinar struktur, samanseting og funktiónina hjá knyklakyknunum. Henda uppbýting gevur eitt grundarlag fyri at meta um, hvussu ágangandi sjúkan verður. At enda verður sjúkan býtt upp í stig. Henda uppbýting ásetir stødd av knykli, og í hvønn mun hann hevur spjatt seg.</p>
<p>Tað eru fleiri hættir at viðgera krabbamein. Avgerandi fyri viðgerðarhátt er, hvat slag av krabbameini, talan er um. Skurðviðgerð er elsti viðgerðarháttur fyri krabbamein og í eitt longri tíðarskeið kundu krabbameinssjúklingar bert lekjast við skurðviðgerð. Enn er skurðviðgerð tann viðgerðarháttur, ið oftast verður nýttur sum lekjandi viðgerð fyri krabbamein. Stráluviðgerð verður eisini nógv brúkt í dag. Umleið helmingurin av sjúklingunum fáa stráluviðgerð saman við aðrari viðgerð. Strálurnar kunnu gevast uttanífrá, men í einstøkum førum kunnu radioaktiv evni leggjast inn í kyknuna. Tann triði viðgerðarhátturin er medisinsk viðgerð. Her verða givin kemisk evni, sum kunnu beina fyri krabbameinskyknunum, soleiðis at tær ikki deila seg. Tann medisinska viðgerðin hevur ment seg nógv tey seinastu árini. 7 Mononucleose verður eisini á vanligum máli nevnd kyssisjúka. 26 <em type="bold">4 Krabbamein í Føroyum </em></p>
<p>Við einum lítlum fólkatali á bert 49.000 íbúgvar eru ávísar avmarkingar í føroysku sjúkuhagtølunum og harvið eisini í krabbameinshagtølunum. Tað eru lutfalsliga fáir tilburðir av hvørjari diagnosu til at kunna gera eina nøktandi samanbering yvir longri tíðarskeið og við onnur lond. Hagtølini verða óstøðug og kunnu sveiggja nógv. Vanliga skulu helst 1 millión persónar vera í eini slíkari skrá.</p>
<p>Umframt lága talið av íbúgvum eru aðrir trupulleikar heftir at føroyskum krabbameinshagtølum. Skrásetingin hevur verið gjørd ad hoc, og er bæði steðgað og tikin uppaftur. Fráboðanir av krabbameinstilburðum hava ikki verið nóg skipaðar og eins yvir øll árini. Harumframt hevur heilt neyðuga eftirlitið gjøgnum aðrar skrásetingar sum t.d. deyðaváttanir og innleggingar manglað. Ein onnur møgulig feilkelda kann vera, at nógvir sjúklingar verða viðgjørdir í Danmark. Hetta hava við sær vanda fyri, at ikki allir krabbameinstilburðir og neyðugar upplýsingar verða skrásett í føroyskum krabbameinshagtølum. <em type="bold">4.1 Krabbameinstíttleiki (insidensur) </em></p>
<p>Krabbameinstíttleikin ella <em type="italic">insidensurin </em>verður gjørdur upp sum talið av nýggjum krabbameinstilburðum eftir einum kalendaraári. Mangan verður hann tilskilaður sum ein partur pr. 100.000 persónar í einum aldursstandardiseraðum parti. Aldursstandardiseringin verður nýtt fyri at ójavnar í aldurssamansetingini millum íbúgvar í ymsum londum ikki skulu ávirka, tá talið av krabbameinstilburðum verður samanborið millum londini. Aldurin hevur nevniliga ein týðandi leiklut fyri framvøkstur av krabbameini8. Nordcan‐dátugrunnurin9 gevur høvi til at nýta aldursstandardiseraðar partar, og niðanfyri eru nýttir aldursstandardiseraðir partar fyri ein norðurlendskan standard (ASR‐N). Hetta merkir, at nýtt er ein aldurssamanseting, ið samsvarar við norðurlendska fólkatalið í 2000. </p>
<p>Talva 4.1 Krabbameinstíttleiki í Føroyum 1960‐2005. 8 Nýggjar metingar benda á, at kring heimin vóru 45% av øllum krabbameinsraktum í 2002 65 ár ella eldri. (Bray F. et al, <span type="quote" xml:lang="dan">“Predicting the future burden of cancer”</span> Nature Reviews 2006) 9 Fólkini handan Nordcan‐dátugrunnin eru: Gerda Engholm, Jacques Ferlay, Niels Christensen, Freddie Bray, Marianne L. Gjerstorff, Åsa Klint, Jóanis E. Køtlum, Elínborg Ólafsdóttir, Eero Pukkala and Hans H. Storm (2009). NORDCAN: Cancer Incidence, Mortality and Prevalence in the Nordic Countries, Version 3.4. Association of Nordic Cancer Registries. Danish Cancer Society (http://www.ancr.nu). 27</p>
<p>Sum tað skilst av talvu 4.1, so hevur árliga talið av nýggjum krabbameinstilburðum í Føroyum verið vaksandi síðani 1960. Fyri konufólk sær út til, at tað framhaldandi er ein vøkstur, meðan tað fyri mannfólk er trupult at meta, um talið hevur lagt seg í eina fasta legu, ella um tað framvegis veksur10. Í talvu 4.2 sæst, at krabbameinstíttleikin í Føroyum seinastu árini hevur ligið millum 128 og 150 tilburðir árliga. Í hagtølunum er vanligur húðkrabbi ikki tikin við, fyrst og fremst tí hetta krabbameinsslag er ikki deyðiligt, og tí skrásetingin av royndum er vánalig.</p>
<p><em type="bold">Menn </em></p>
<p><em type="bold">Konufólk </em></p>
<p xml:lang="dan"><em type="bold">Íalt 1996 </em>6765132 <em type="bold">1997 </em>66 62 128 <em type="bold">1998 </em>8355138 <em type="bold">1999 </em>70 80 150 <em type="bold">2000 </em>5178129 <em type="bold">2001 </em>51 77 128 <em type="bold">2002 </em>6660126 <em type="bold">2003 </em>70 65 135 <em type="bold">2004 </em>6564129 <em type="bold">2005 </em>69 76 145 </p>
<p>Talva 4.2 Krabbameinstíttleikin í Føroyum í tølum 1996‐2005</p>
<p>Krabbameinstíttleikin í Føroyum, bæði hjá monnum og konufólkum, er munandi lægri enn í hinum Norðurlondunum. Talva 4.3 vísir, at roknað um til aldursstandardiseraðir partar, var títtleikin fyri føroyskar menn í tíðarskeiðnum 2001‐2005 326 tilburðir. Hetta er nógv lægri enn fyri mannfólk í hinum Norðurlondunum. Svøríki er tað landið av Norðurlondunum, ið hevur næstlægsta títtleikan, nevniliga 535. Hægsta títtleikan fyri norðurlendsk mannfólk hevur Noreg við 610. m æ n dk v i n d e rm æ n dk v i n d e r</p>
<p><em type="bold">P o p u l a t i o n </em></p>
<p xml:lang="dan"><em type="bold">A S R ( N ) </em></p>
<p xml:lang="dan"><em type="bold">A S R ( N ) </em></p>
<p xml:lang="dan"><em type="bold">A S R ( N ) </em></p>
<p xml:lang="dan"><em type="bold">A S R ( N ) </em></p>
<p xml:lang="dan">N o r d e n5 6 74 2 92 9 71 9 8</p>
<p xml:lang="dan">D a n m a r k5 8 64 9 53 5 42 5 3</p>
<p xml:lang="dan">F æ r ø e r n e3 2 63 1 62 7 32 2 1</p>
<p xml:lang="dan">F i n l a n d5 8 23 9 02 7 81 6 3</p>
<p>I s l a n d5 9 04 6 32 7 81 9 8</p>
<p xml:lang="dan">N o r g e6 1 04 5 43 0 91 9 7</p>
<p xml:lang="dan">S v e r i g e5 3 54 0 32 7 21 8 8</p>
<p xml:lang="dan"><em type="bold">I n c i d e n s D ø d e l i g h e da l d e r ( 0 - 8 5 + ) ; a l l e f o r m e r u n d t a g e n a l m i n d e l i g h u d </em></p>
<p xml:lang="dan"><em type="bold">A l d e r s s t a n d a r d i s e r e d e r a t e r ( A S R - N ) , d v s a n t a l p r 1 0 0 . 0 0 0 f o r p e r i o d e n 2 0 0 1 - 2 0 0 5 </em></p>
<p>Talva 4.3 Krabbameinstíttleiki og –deyðiligheit í Norðurlondum 2001‐2005. 10 Tær keldur, ið eru nýttar í hesum parti eru frá ávikavist Nordcan‐dátugrunninum, atkomuligum dáta frá donsku krabbameinsskránni og frá Heilsumálaráðnum í Føroyum. 28</p>
<p>Norðurlendsku konufólkini hava munandi lægri krabbameinstíttleika enn mannfólkini, undantikið í Føroyum, har tølini fyri mannfólk og konufólk eru nærum eins. Donsk konufólk hava hægsta títtleikan, meðan finsku konufólkini hava tann næstlægsta.</p>
<p>Hóast stórur munur er á Føroyum og hinum Norðurlondunum í krabbameinstíttleika, er tó ógvuliga lítil munur á londunum, tá tað snýr seg um deyðiligheit av krabbameini. Í roynd og veru liggja føroysku konufólkini næsthægst í Norðurlondum í krabbameinsdeyðiligheit (bert Danmark liggur hægri). Føroysk mannfólk hava næstlægstu deyðiligheitina, men tætt fylgd av teimum flestu av hinum Norðurlondunum.</p>
<p>Deyðiligheitin ella deyðatíttleikin er talið av persónum, sum eru deyð yvir eitt ávíst tíðarskeið og sum hava eina krabbameinsdiagnosu. Í deyðatíttleikanum verður atlit ikki tikið til, um deyðsorsøkin er krabbamein ella elvd av øðrum orsøkum.</p>
<p>Tann sera lítli munurin millum títtleika og deyðiligheit í Føroyum er ógvuliga áhugaverdur, tí tað sama sæst ikki í hinum Norðurlondunum. Tølini benda at síggja til á, at krabbamein er ein nógv meira deyðahættislig sjúka í Føroyum enn í okkara grannalondum.</p>
<p>Ein partur av frágreiðingini kann tó vera, at hini Norðurlondini í størri mun enn Føroyar nýta screening til tess at finna krabbasjúkur á byrjanarstigi, t.d. við mammografiscreening fyri bróstkrabba og PSA‐screening fyri krabbamein í bløðruhálskertli11. Tað er tó ivasamt, um hetta eina kann greina ta lutfalsliga høgu deyðiligheitina millum føroyskar krabbameinssjúklingar. Sí eina nærri umrøðu av evninum í broti 4.6.</p>
<p>Talva 4.4 Samantaldur títtleiki og deyðiligheit hjá krabbameinssjúklingum í Føroyum 2001‐2005.</p>
<p>Talið av nýggjum krabbameinstilburðum er, eins og í Føroyum, økt í øllum heiminum tey seinastu áratíggju. Í 2002 vóru greinaðir 11 milliónir nýggir krabbameinstilburðir í øllum heiminum. Hetta er tvífaldað í mun til tjúgu ár frammanundan. 11 Flest onnur norðurlond hava sett í verk landsumfatandi mammografiscreening fyri bróstkrabba. Og í nógvum Norðurlondum er lutfalsliga høg nýtsla av PSA‐royndum at finna krabbamein í bløðruhálskertli (sí part 6 um screening). 29</p>
<p>Altjóða framrokningar benda á, at talið fer at halda áfram at vaksa tey komandi áratíggju. Orsøkin er fyrst og fremst broytingar í aldurssamansetingini av fólkinum og ein hækkandi miðallívstíð: Tað gerast fleiri og fleiri eldri í mun til tey ungu menniskjuni. Og av tí at krabbamein oftast rakar eldri fólk, merkir tann broytta aldurssamansetingin, at fleiri nýggir krabbameinstilburðir vera hvørt ár. Nýggjar metingar benda á, at kring heimin vóru 45% av teimum krabbameinsraktu í 2002 65 ár ella eldri12.</p>
<p>Ein onnur orsøk til økta talið av diagnostiseraðum krabbameinstilburðum er, at kanningarhættirnir eru vorðnir betri, screenings‐kanningarhættir eru tiknir í brúk, og fólkið er meira tilvitað um krabbamein enn áður. Sum ein orsøk verður eisini víst á lívshátt, sum økir um vandan fyri summum krabbameinssløgum. T.d. royking, øktur fiti, lítið kropsligt virkni, økt rúsdrekkanýtsla og økt nýtsla av solarium.</p>
<p>Vandin fyri at fáa krabbamein økist sum nevnt við aldrinum. Mynd 4.4 vísir, at títtleikin (og deyðiligheitin) økist týðiliga eftir 60‐65 ára aldur. Í Føroyum er vandin hjá konufólkum undir 50 ár at fáa krabbamein umleið 5%. Hjá mannfólkunum er hetta nakað lægri, men í eldru árgangunum er vandin størst hjá monnunum. Í Føroyum er lívstíðarvandin fyri at fáa eina krabbameinsdiagnosu fyri mannfólk og konufólk ávikavist 32% og 30%.</p>
<p>Talva 4.5 Samantaldur títtleiki og deyðiligheit hjá krabbameinssjúklingum í Norðurlondum 2001‐2005.</p>
<p>Í Norðurlondum er lívstíðarvandin at fáa eina krabbameinsdiagnosu 49% fyri mannfólk og 36% fyri konufólk og er sostatt týðiliga hægri enn í Føroyum. Sambært mynd 4.5 er vandin at fáa staðfest krabbamein í lutfalsliga ungum aldri størri í Norðurlondum sum heild enn í Føroyum, nevniliga 7‐8% fyri konufólk undir 50 ár og 5% fyri mannfólk í sama aldursbólki. Vandin fyri at doyggja við eini krabbameinsdiagnosu er fyri mannfólk og konufólk í Føroyum ávikavist 27% og 22%. Í Norðurlondum er hetta 29% og 20%. T.v.s. ein ógvuliga lítil munur millum Føroyar og Norðurlond við atliti at deyðiligheit av krabbameini. 12 Bray F. et al, <span type="quote" xml:lang="dan">“Predicting the future burden of cancer”</span>, Nature Reviews 2006 30</p>
<p>Talva 4.6 Manntalspyramidurnar fyri ávikavist Føroyar, Danmark og Norðurlond 2001‐2005.</p>
<p>Ein av frágreiðingunum til tann lága krabbameinstíttleikan í Føroyum kann vera fólkasamansetingin. Manntalspyramidurnar (talva 4.6) vísa, at yngru aldursbólkarnir eru umboðaðir í størri mun í Føroyum enn í bæði Danmark og Norðurlondum. Hesin munur í aldurssamansetingini hevur týdning fyri talið av krabbameinstilburðum, tí krabbamein serliga sæst hjá eldri persónum.</p>
<p>Talva 4.7 Krabbameinstíttleiki og –deyðiligheit hjá mannfólki í Føroyum, Danmark og í Norðurlondum 1986‐2005. 31</p>
<p>Talva 4.8 Krabbameinstíttleiki og –deyðiligheit hjá konufólki í Føroyum, Danmark og í Norðurlondum 1986‐2005.</p>
<p>Talvurnar 4.7 og 4.8 vísa gongdina í talinum av nýggjum krabbameinstilburðum og ‐deyðiligheit hjá monnum og kvinnum í Føroyum samanborið við Danmark og Norðurlond frá 1986 til 2006. Fyri bæði kynini er títtleikin hækkaður í Danmark og í Norðurlondum, og deyðiligheitin er fallin. Fyri Føroyar sveiggja tølini somikið nógv, at tað er trupult at síggja eina greiða gongd.</p>
<p>Tvær tær beinraknastu eygleiðingarnar í talvunum omanfyri eru lutvíst, at Føroyar hesi árini hava havt ein sannførandi lægri krabbameinstíttleika samanborið við Danmark og Norðurlond, og lutvíst at munurin millum títtleika og deyðiligheit er rættiliga tepur og uttan tekin til, at munurin veksur yvir eina tíð, sum tað sæst fyri Danmark og Norðurlond.</p>
<p>Fyri at kunna meta um og samanbera tøl fyri títtleika og deyðiligheit er tað fyrst og fremst týdningarmikið, at skrásetingarnar eru nøktandi og rættar. Nøktandi, soleiðis at allir diagnostiseraðir tilburðir verða skrásettir, og rættar, soleiðis at dáta fyri krabbameinssløg, dagfesting fyri diagnosu, sjúkustig og tíðarfesting fyri deyða eru røtt. Er skrásetingin ófullfíggjað og ymisk frá landi til land, kann hetta gerast ein stór feilkelda.</p>
<p type="listitem">Treytað av, at skrásetingin er røtt, er ein røð av frágreiðingum upp á munir í krabbameinstíttleika  millum ymisk lond og íbúgvar. Til dømis:</p>
<p type="listitem">ein øðrvísi samanseting av krabbameinssløgum</p>
<p type="listitem">arvfrøðiligar orsøkir</p>
<p type="listitem">ígerðarsjúkur</p>
<p type="listitem">lívsháttur, t.d. royking, matur, rørsla, sól og kynsligur atburður</p>
<p type="listitem">screeningspolitikkur, t.d. fyri bróstkrabba, lívmóðurhálskrabba, krabbamein í lungum og í bløðruhálskertli (prostata)</p>
<p type="listitem">styrktur diagnostikkur, tá sjúkueyðkennir eru um krabbamein</p>
<p type="listitem">mentanarlig viðurskifti, t.d. atburður hjá fólkinum, tá sjúkueyðkennir eru um krabbamein  32</p>
<p>Deyðiligheitin ávirkast í ávísan mun at teimum somu orsøkunum, sum eisini hava týdning fyri títtleikan, saman við tí almennu vanheilsuni hjá fólkinum annars (nevnt komorbiditet). Harafturat kemur sjálvandi dygdin á viðgerðini, tá sjúkan er greinað.</p>
<p type="listitem">Fleiri av nevndu orsøkum eru illa lýstar fyri flest øll lond, og hetta ger samanberingar av títtleika og  deyðiligheit  í  ymsum  londum  truplar  at  tulka.  Tí  eggjar  hetta  til  ansni,  um  títtleiki  og  deyðiligheit  verða nýtt til at lýsa dygdina á krabbameinsviðgerðini í einum ávísum øki ella landi. 4.2  Prevalensur  Eitt annað ofta nýtt mát fyri talið av krabbameinstilburðum er prevalensur. Prevalensur fevnir um  tað  talið  av  persónum,  sum  eina  ávísa  tíð  hava  krabbamein.  Hesin  bólkur  er  samansettur  av  persónum:</p>
<p type="listitem">sum eru lektir fyri sjúkuna</p>
<p type="listitem">sum í løtuni ikki hava sjónska sjúku, men har ein kann vænta afturstig</p>
<p type="listitem">sum fáa viðgerð við tí endamáli at lekja</p>
<p type="listitem">sum fáa viðgerð til tess at leingja um lívið</p>
<p type="listitem">sum eru doyggjandi</p>
<p>Talið av krabbameinssjúklingum, sum eru á lívi eina ávísa tíð, endurspeglar sambandið millum títtleika, viðgerðarúrslit og deyðiligheit.</p>
<p>Kunnleiki til prevalensin hevur avgerðandi týdning fyri tað tilfeingi, ið skal setast av á heilsuøkinum til at handfara krabbameinssjúklingarnar. Fyri Føroyar finnast í løtuni eingi tøl fyri, hvussu nógvir persónar við eini krabbameinsdiagnosu eru á lívi (prevalensurin).</p>
<p>Men í hinum Norðurlondunum eru uppgerðir yvir prevalens sum víst í talvu 4.9. Hjá øllum londunum er prevalensurin øktur, undantikið Ísland, har prevalensurin tykist at hava verið støðugur síðani miðskeiðis í 1970‐unum.</p>
<p><em type="italic"></em><em type="bold">4.3 Krabbameinsyvirliving </em></p>
<p>Heldur enn deyðiligheit ber til at hyggja at teimum, ið yvirliva eftir eina krabbameinsdiagnosu. Eitt ofta brúkt mát er 5‐ára yvirlivingin, sum ofta verður nýtt í samanberingum millum lond, og sum verður nýtt, tá metast skal um effektivitetin av nýggjum viðgerðartiltøkum. 33</p>
<p type="listitem">Tað  hevur  víst  seg  at  vera  ógvuliga  trupult  at  finna  ein  líkinda  hátt  at  máta  dygdina  á  krabbameinsviðgerðum, men sum minstamark er neyðugt at kenna:</p>
<p type="listitem">býtið av sjúkustigunum, tá diagnosan verður sett</p>
<p type="listitem">tøl fyri 1‐, 3‐ og 5‐ára yvirliving</p>
<p>Krabbameinssjúkur verða vanliga býttar upp í 4 stig, sum lýsa, hvussu nógv krabbameinið hevur breitt seg og sum sjálvandi eisini hongur saman við møguleikunum at yvirliva. Á <em type="italic">stigi 1 </em>er krabbameinið bert staðfest heilt staðbundið í tí likamsluti, har tað er kyknað upp, meðan sjúkan á <em type="italic">stigi 4 </em>rættiliga hevur spjatt seg ella hevur spjatt seg aðrastaðni í kroppinum (metastasur). </p>
<p>Um ein hugsar sær at 2 lond, har samansetingin av fólki og lívsstíli er tann sama, hava sama títtleika av einum krabbameinsslagi, har Land 1 hevur yvirvág av stigi 1 tilburðum, meðan Land 2 hevur yvirvág av stigi 4 tilburðum, so verður deyðiligheitin í Landi 1 minni enn í Landi 2, óansæð um tær viðgerðir, sum eru í boði, eisini eru eins í dygd.</p>
<p>Um Land 1 og Land 2 hava sama býti av krabbameins‐stigum um tað mundið, diagnosan bleiv sett, so verður talið á teimum, ið yvirliva eftir ávikavist 1, 3 og 5 árum væntandi eins, um so er at dygdin á viðgerðunum er eins góð.</p>
<p>Fyri flestu krabbameinssløg er ávíst eitt greitt samband millum yvirliving og atgongd til best hóskandi skurðviðgerð, stráluviðgerð og medisinska viðgerð. Fyri teir sjúklingar, har krabbamein ikki tykist hava spjatt seg til nærindis gøgn ella meiri fjarstødd økir í kroppinum, økist møguleikin fyri at verða grødd, um hesir hava atgongd til serkøna krabbameinsviðgerð og stráluviðgerð, møguliga styðjað við medisinskari viðgerð t.d. við ískoytis kemoviðgerð.</p>
<p>Í Føroyum finnast í løtuni ikki tøl fyri 1‐, 3‐ og 5‐ára yvirliving.</p>
<p>Viðvíkjandi sjúkustignum um tað mundið, diagnosan bleiv givin, so hevur verið møguligt at gera talvu 4.10. Grundað á smáu tølini, eru krabbameinstilburðirnir í Føroyum savnaðir í 5‐ára tíðarskeið (brúnu stabbarnir). Tølini í stabbunum tilskila talið á krabbameinstilburðum í ymsu sjúkustigunum.</p>
<p>Fyri nakrar av krabbameinstilburðunum er einki stig tilskilað, ei heldur upplýst (gula økið). Í grøna stabbanum uttast til høgru er tilskilað býtið av sjúkustigum fyri krabbameinstilburðir á Fyn í 1997‐ 98. Fyn verður mett at vera umboðandi fyri restina av Danmark. 37837244042116928284146117861126173125132644741051131128090310900%10%20%30%40%50%60%70%80%90%100%86‐9091‐9596‐0001‐05</p>
<p>Fyn 97‐98</p>
<p xml:lang="dan">Tumor‐stadie på diagnosetidspunktet, fordelt på 5‐års intervallerspm ?</p>
<p>Uoplyst</p>
<p xml:lang="dan">Fjernm et</p>
<p xml:lang="dan">Regional</p>
<p xml:lang="dan">Lokal</p>
<p>Talva 4.10 Tumorstigið, tá diagnosan varð sett hjá føroyskum sjúklingum 1986‐2005, samanborið við Fyn 1997‐98. 34</p>
<p>Tað sær út til, at 60‐70% av føroyingum fáa sett krabbameinsdiagnosuna, meðan sjúkan enn er á lágum stigi. Hvørt parturin av sjúklingum við fjarstøddum metastasum veruliga er vorðin minni, er trupult at meta um.</p>
<p>Tað er ein trupulleiki, at tað í tíðarskeiðnum 01‐05 eru 90 krabbameinstilburðir hjá 87 sjúklingum13, har støða ikki er tikin til sjúkustigið. Ein gjølligari kanning av teimum 87 sjúklingunum hevur víst, at 45 at hesum doyðu í tíðarskeiðnum 2004‐2007.</p>
<p>Fyri at kunna samanbera okkum við onnur lond er tað týdningarmikið, at neyðuga dissiplinin, tá oyðubløðini til krabbameinsskrásetingina verða útfylt, er tilstaðar.</p>
<p>Ein uppgerð av 1‐, 3‐ og 5‐árs yvirlivingum, saman við eini betri av skráseting av sjúkustigum, høvdu bøtt um møguleikarnar at hava eftirlit við dygdini á krabbameinsviðgerð í Føroyum. 5‐ára yvirlivingin av øllum krabbasjúkum er økt í Evropa, og munurin millum tey evropeisku londini er minkaður14. Í 1972 var fimmára‐yvirlivingin í Svøríki fyri allar krabbameinsdiagnosur bert 36 prosent. Í 2002 var henda umleið 60 prosent15.</p>
<p>Hóast bøtt er um yvirlivingina, eru enn krabbameinssløg við ógvuliga vánaligum útlitum, t.d. krabbamein í brisi og summi sløg av krabbameini í heilanum.</p>
<p>Í Danmark er fimmára‐yvirlivingin fyri bróstkrabba økt úr 62% fyrst í 1980‐unum upp í 77% í byrjanini av hesi øld16. Sum heild er deyðiligheitin orsakað av krabbameini minkað í Danmark.</p>
<p>Í árunum 1996‐2002 doyðu hvørt ár 291 av hvørjum 100.000 dønum av krabbameini. Í tíðarskeiðnum 2002‐2007 fall hetta talið til 274. Hetta svarar til eina minking í deyðiligheitini á sløk 6%. Alt tíðarskeiðið øktist talið av nýggjum krabbameinstilburðum17.</p>
<p>Bøttu diagnostiserings‐ og viðgerðarhættirnir hava havt við sær, at krabbamein nú í størri mun verður lýst sum ein varandi sjúka, sum mong antin liva leingi við ella koma heilt fyri seg av. <em type="bold">4.4 Býtið av krabbameinsdiagnosum </em></p>
<p>Samanbera vit okkum við hini Norðurlondini er ikki so stórur munur á londunum hvørji krabbameinssløg koma títtast fyri. Hetta sæst í talvu 4.12. 13 Ein sjúklingur kann hava meira enn eina krabbameinsdiagnosu. 14 En nationell cancerstrategi for framtiden. Statens offentliga utredningar (SOU). 2009, s 15 15 En nationell cancerstrategi for framtiden. Statens offentliga utredningar (SOU). 2009, s 43‐44 16 Storm, Hans Henrik et al, <span type="quote" xml:lang="dan">”Kræft – en folkesygdom”</span> (Ugeskrift for Læger 2004; 166 (14): 1327 17 <span type="quote" xml:lang="dan">”Nøgletal for kræft april 2009”</span>, Ministeriet for sundhed og forebyggelse. 35 t y k t a r m8 %e n d e t a r m / a n u s5 %l u n g e r1 0 %b r y s t1 4 %p r o s t a t a1 6 %m a v e1 %m o d e r m æ r k e4 %b l æ r e / a n d r e u r i n v e j e5 %a n d r e f o r m e r3 7 %</p>
<p xml:lang="dan">N o r d e n 2 0 0 1 ‐ 2 0 0 5t y k t a r m8 %e n d e t a r m / a n u s5 %l u n g e r1 4 %b r y s t1 4 %p r o s t a t a9 %m a v e2 %m o d e r m æ r k e4 %b l æ r e / a n d r e u r i n v e j e7 %a n d r e f o r m e r3 7 %</p>
<p xml:lang="dan">D a n m a r k 2 0 0 1 ‐ 2 0 0 5t y k t a r m9 %e n d e t a r m / a n u s7 %l u n g e r9 %b r y s t1 5 %p r o s t a t a8 %m a v e5 %m o d e r m æ r k e4 %b l æ r e / a n d r e u r i n v e j e4 %a n d r e f o r m e r3 9 %</p>
<p xml:lang="dan">F æ r ø e r n e 2 0 0 1 ‐ 2 0 0 5</p>
<p>Talva 4.12 Býtið av ymsu krabbameinsdiagnosunum ávikavist í Føroyum, Danmark og Norðurlondum 2001‐2005.</p>
<p>Her sæst, at bróstkrabbi er 15% av øllum krabbameinstilburðum í Føroyum.</p>
<p>Í Danmark er bróstkrabbi eisini tað krabbameinsslag, ið oftast kemur fyri, saman við lungnakrabba ‐ 14% hvør.</p>
<p>Í Norðurlondum er bróstkrabbi eisini 14% av øllum krabbameinstilburðum, men er yvirhálað av krabbameini í bløðruhálskertli, sum er 16% av samlaðu norðurlendsku krabbameinstilburðunum.</p>
<p>Ein sannlík frágreiðing til stóra talið av krabbameini í bløðruhálskertli í Norðurlondum er, at Svøríki og Finnland í rættiliga stóran mun nýta PSA‐kanningar (prostata specifikt antigen) at diagnostisera krabbamein í bløðruhálskertli.</p>
<p>Í Føroyum er krabbamein í bløðruhálskertli 8% av øllum krabbameinstilburðunum. Í Føroyum sæst eitt nakað størri tal av krabbameini í langa og baktarmi (tilsamans 16%) samanborið við Danmark og Norðurlond (13%).</p>
<p>Eisini krabbamein í maga kemur oftari fyri í Føroyum enn í hinum Norðurlondunum.36 <em type="bold">4.5 Talvur yvir títtleika og deyðiligheit </em></p>
<p>Á komandi síðunum verða vístar ein røð av talvum fyri ymsu krabbameinsdiagnosurnar, sum geva høvi at samanbera tey føroysku tølini fyri títtleika og deyðiligheit við hini Norðurlondini. Eftir hvørja talvu er gjørd ein viðmerking.</p>
<p>Talva 4.13 Títtleiki og deyðiligheit av krabbameini í langa og baktarmi 2001‐2005 í Norðurlondum.</p>
<p>Viðvíkjandi lágum krabbameinstíttleika fyri ávikavist mannfólk og konufólk liggja Føroyar sum nr. 1 og 2, meðan Føroyar í mun til lága deyðiligheit liggja sum nr. 4 og 4. Finnland hevur lægstu deyðiligheitina. Plaseringin er bert galdandi fyri einstøku londini og ikki Norðurlond.</p>
<p>Talva 4.14 Títtleiki og deyðiligheit av krabbameini í langa 2001‐2005 í Norðurlondum.</p>
<p>Í mun til lágan títtleika fyri ávikavist mannfólk og konufólk liggja Føroyar sum nr. 1 og 1, meðan í mun til lága deyðiligheit liggja Føroyar sum nr. 3 (saman við Noregi og Íslandi) og 4 (saman við Noregi). Tað er vert at leggja merki til tann sera lítla munin millum títtleika og deyðiligheit av krabbameini í langa í Føroyum. 37</p>
<p>Talva 4.15 Títtleiki og deyðiligheit av krabbameini í baktarmi og anus 2001‐2005 í Norðurlondum.</p>
<p>Í mun til lágan títtleika fyri ávikavist mannfólk og konufólk liggja Føroyar sum nr. 1 og 6, meðan Føroyar í mun til lága deyðiligheit er nr. 2 og 3 (saman við Finnlandi). Fyri hetta krabbameinsslagið er lítil munur á títtleika og deyðiligheit millum føroysk mannfólk, meðan munurin er ógvuliga stórur hjá konufólkunum.</p>
<p>Talva 4.16 Títtleiki og deyðiligheit av krabbameini í lunga 2001‐2005 í Norðurlondum.</p>
<p>Í mun til lágan títtleika fyri ávikavist mannfólk og konufólk liggja Føroyar sum nr. 2 og 1, meðan Føroyar í mun til lága deyðiligheit eru nr. 2 og 2 (saman við Finnlandi). Hjá flestu londunum er ein sera stórur munur millum kynini í mun til talið av lungnakrabba. Tað eru framvegis flest mannfólk, ið fáa lungnakrabba. Men í Íslandi eru næstan líka nógvir tilburðir av lungnakrabba millum konufólk sum millum mannfólk. 38</p>
<p>Talva 4.17 Títtleiki og deyðiligheit av krabbameini í brósti 2001‐2005 í Norðurlondum.</p>
<p>Í mun til lágan títtleika og deyðiligheit liggja Føroyar ávikavist sum nr. 1 og 5. Frágreiðingin til lutfalsliga lága títtleikan av bróstkrabba í Føroyum er helst, at hini norðurlondini hava sett á stovn landsumfatandi mammografiscreening. Við hesum kanningum verður títtleikin av sjúkuni høgur, við tað at fleiri tilburðir verða funnir. Í Føroyum er eingin skipað landsumfatandi mammografiscreening. Deyðiligheitin av bróstkrabba í Føroyum er lutfalsliga stór. Um hetta júst skyldast, at vit ikki hava mammografiscreening og at bróstkrabbi verður greinaður í seinnu stigunum, vita vit ikki. Danmark hevur eina hægri deyðiligheit av bróstkrabba enn Føroyar, og sjálvt um partar at landinum hava bjóðað mammografiscreening í nøkur ár, er tað ikki fyrr enn nú, at tilboðið verður heilt landsumfatandi.</p>
<p>Talva 4.18 Títtleiki og deyðiligheit av krabbameini í bløðruhálskertli 2001‐2005 í Norðurlondum.</p>
<p>Í mun til lágan títtleika og deyðiligheit liggja Føroyar sum nr. 1 fyri bæði. Tann stóri munurin millum títtleika og deyðiligheit fyri serstakliga Svøríki og Finnland skyldast kanska, at PSA (prostata specifikt antigen) verður mátað har í størri mun enn aðrastaðni, og harvið verða lutfalsliga fleiri við krabbameini í bløðruhálskertli diagnostiserað á lágum stigum. Verður krabbamein í bløðruhálskertli fyrst greinað, tá sjúkueyðkenni vísa seg, vil sjúkan ofta vera á einum meira langt komnum stigi, og tískil vil lutfallið millum títtleika og deyðiligheit minka.</p>
<p>Til tess at royna at finna frágreiðingina upp á tann lítla munin millum títtleika og deyðiligheit fyri krabbameini í bløðruhálskertli í Føroyum kann tað hava týdning at hyggja at sjúkustignum um tað mundið, sjúkan er staðfest, og samstundis tryggja sær, at skrásetingin av nýggju tilburðunum av krabbameini í bløðruhálskertli er røtt. Krabbameinstilburðir í bløðruhálskertli verða vanliga 39 skurðviðgjørdir í Danmark, so tað er møguligt, at tilburðirnir eru skrásettir í tí økinum, har skurðviðgerðin er framd.</p>
<p>Talva 4.19 Títtleiki og deyðiligheit av krabbameini í maga 2001‐2005 í Norðurlondum.</p>
<p>Í mun til lágan títtleika fyri ávikavist mannfólk og konufólk liggja Føroyar sum nr. 6 og 3, meðan Føroyar í mun til lága deyðiligheit er nr. 6 og 6. Vit hava sostatt bæði hægsta talið og størstu deyðiligheitina millum mannfólk. Eins og við lungnakrabba er stórur munur millum kynini, bæði í mun til tal og deyðiligheit av krabbameini í maganum. Sjúkan er greitt meira vanlig millum mannfólk.</p>
<p>Talva 4.20 Títtleiki og deyðiligheit av húð‐ og móðurmerkjakrabba 2001‐2005 í Norðurlondum.</p>
<p>Í mun til lágan títtleika fyri ávikavist mannfólk og konufólk liggja Føroyar sum nr. 1 og 3, meðan Føroyar í mun til lága deyðiligheit er nr. 1 og 3. Hetta er ein merkisverdur lágur títtleiki fyri móðurmerkjakrabba millum føroysk mannfólk samanborið við onnur norðurlendsk mannfólk. Sólarljós og solarium eru týdningarmiklastu orsøkirnar til framvøkstur av hesum krabbameinsslagi. Millum føroysk konufólk er móðurmerkjakrabbi rímiliga nógv útbreiddur, og er frágreiðingin mest sannlík tann, at tær í størri mun enn mannfólkini nýta solarium. Tað kann eisini vera, at tað hendir ein undirfráboðan viðvíkjandi móðurmerkjakrabba hjá mannfólkum í Føroyum. <em type="bold"></em>40 </p>
<p>Talva 4.21 Títtleiki og deyðiligheit av krabbameini í nýra 2001‐2005 í Norðurlondum.</p>
<p>Í mun til lágan títtleika fyri ávikavist mannfólk og konufólk liggja Føroyar sum nr. 3 og 5, meðan Føroyar í mun til lága deyðiligheit eru nr. 1 og 6. T.v.s. at deyðiligheitin millum konufólk hetta tíðarskeið var hægri enn talið av nýggjum tilburðum. Talið á deyðum kann gerast hægri enn talið á nýggjum tilburðum, um onkur, ið hevur fingið staðfest sjúkuna innan 2001, doyr í tíðarskeiðnum, hagtølini fevna um. Ísland hevur ein eyðsýndan høgan títtleika fyri bæði mannfólk og konufólk og eisini hægstu deyðiligheitina millum mannfólkini. Viðmerkjast skal, at Føroyar hava sera smá tøl, soleiðis at samanberingar við hini norðurlondini viðvíkjandi krabbameini í nýra skulu takast við størsta fyrivarni.</p>
<p>Talva 4.22 Títtleiki og deyðiligheit av krabbameini í bløðru, land‐ og vatnræsi 2001‐2005 í Norðurlondum.</p>
<p>Í mun til lágan títtleika fyri ávikavist mannfólk og konufólk liggja Føroyar sum nr. 1 og 1, meðan Føroyar í mun til lága deyðiligheit eisini eru nr. 1 og 1. Títtleikin millum mannfólk er munandi hægri enn hjá konufólkunum. Danmark hevur hægsta títtleika og deyðiligheit av hesum krabbameinssløgum. <em type="bold"></em>41 </p>
<p>Talva 4.23 Títtleiki og deyðiligheit av krabbameini í brisi 2001‐2005 í Norðurlondum.</p>
<p>Í mun til lágan títtleika fyri ávikavist mannfólk og konufólk liggja Føroyar sum nr. 1 og 5, meðan deyðiligheitin er 5 og 6. Krabbamein í brisi hevur høga deyðiligheit í øllum londum, men týðiligast fyri føroysk mannfólk. Deyðiligheitin fer høgt upp um talið av nýggjum tilburðum. Hetta er eisini galdandi fyri t.d. Svøríki saman við íslendsku konufólkunum, men ikki so týðiliga sum fyri Føroyar. Fyrivarni skal aftur her takast fyri smáu tølunum hjá Føroyum, har ein ella tveir deyðatilburðir av hesum slagnum av krabbameini hava sera stóra ávirkan á tølini.</p>
<p>Talva 4.24 Títtleiki og deyðiligheit av krabbameini í varrum, munnholu og svølgi 2001‐2005 í Norðurlondum.</p>
<p>Í mun til lágan títtleika fyri ávikavist mannfólk og konufólk eru Føroyar nr. 6 og 6. Tað sama er galdandi fyri deyðiligheitina. Títtleiki og deyðiligheit fyri mannfólkini er ógvuliga meinlík tí í Danmark. Talið av sjúkutilburðum er týðiliga hægri hjá mannfólkum enn hjá konufólkum. 42</p>
<p>Talva 4.25 Títtleiki og deyðiligheit av krabbameini í svølgi 2001‐2005 í Norðurlondum.</p>
<p>Í mun til lágan títtleika fyri ávikavist mannfólk og konufólk eru Føroyar nr. 5 og 1. Tað sama er galdandi fyri deyðiligheitina. Hjá føroyskum konufólkum eru als eingir tilburðir av krabbameini í svølgi hetta tíðarskeiðið. Danmark hevur nógv hægsta tal og størstu deyðiligheitina af hesi sjúku.</p>
<p>Talva 4.26 Títtleiki og deyðiligheit av krabbameini í eggrótum, egggøgnum o.ø 2001‐2005 í Norðurlondum.</p>
<p>Í mun til lágan títtleika og deyðiligheit eru Føroyar nr. ávikavist 1 (saman við Íslandi) og 3. Danmark og Noreg hava nógv størsta títtleikan av hesum krabbasløgum. Hóast títtleikin er rættiliga høgur í Finnlandi hevur landið heilt greitt lægstu deyðiligheitina á hesum øki. Krabbamein í eggrótum verður mett at vera ein av mest deyðshættisligu krabbameinssløgunum í kvinnuligu kynsgøgnunum, m.a. av tí at sjúkan ofta verður staðfest so seint. 43 4.27 Títtleiki og deyðiligheit av krabbameini í lívmóðurhálsi 2001‐2005 í Norðurlondum.</p>
<p>Í mun til lágan títtleika og deyðiligheit liggja Føroyar ávikavist nr. 3 og 6. Tað vil siga, at vit hava færri tilburðir av lívmóðurhálskrabba millum føroysk konufólk samanborið við hini Norðurlondini, meðan deyðiligheitin er týðiliga hægri. Finnland hevur týðiliga færri tilburðir og lægri deyðiligheit enn grannalondini. 4.28 Títtleiki og deyðiligheit av krabbameini í lívmóður 2001‐2005 í Norðurlondum.</p>
<p>Í mun til lágan títtleika og deyðiligheit liggja Føroyar ávikavist nr. 1 og 5. Føroyar hava týðiliga færri tilburðir av lívmóðurkrabba enn hini Norðurlondini, men deyðiligheitin er millum tær hægstu. Sjálvt um Noreg hevur fleiri tilburðir av sjúkuni, hevur landið eina lægri deyðiligheit enn Føroyar. 44 4.29 Títtleiki og deyðiligheit av krabbameini í steinum 2001‐2005 í Norðurlondum.</p>
<p>Í mun til lágan títtleika og deyðiligheit liggja Føroyar ávikavist nr. 2 og 1. Noreg og Danmark hava nógv teir flestu tilburðirnar av krabbameini í steinunum, meðan Finnland hevur fægst tilburðir.</p>
<p>Talva 4.30 Títtleiki og deyðiligheit av krabbameini í bindivevnaði 2001‐2005 í Norðurlondum.</p>
<p>Í mun til lágan títtleika fyri ávikavist mannfólk og konufólk liggja Føroyar nr. 2 og 5, meðan deyðiligheitin er ávikavist 1 og 3 (saman við Danmark). Íslendsk konufólk hava týðiliga teir fægstu tilburðirnar og lægstu deyðiligheitina af hesum krabbameinsslagi. 45</p>
<p>Talva 4.31 Títtleiki og deyðiligheit av krabbameini í heila og sentralnervaskipan 2001‐2005 í Norðurlondum.</p>
<p>Í mun til lágan títtleika fyri ávikavist mannfólk og konufólk liggja Føroyar nr. 1 og 1, meðan deyðiligheitin er ávikavist 2 (saman við Íslandi) og 6. Eisini her er vert at geva sær far um tann týðiliga lítla munin á títtleika og deyðiligheit í Føroyum, men aftur skal gerast vart við, at føroysku hagtølini eru sera smá og tí trupul at samanbera við onnur lond. <em type="bold"></em></p>
<p>Talva 4.32 Títtleiki og deyðiligheit av blóðkrabba 2001‐2005 í Norðurlondum.</p>
<p>Í mun til lágan títtleika fyri ávikavist mannfólk og konufólk liggja Føroyar nr. 6 og 2 (saman við Finnlandi), meðan deyðiligheitin er 6 og 6. Tann føroyska deyðiligheitin av blóðkrabba er týðiliga hægri enn í hinum Norðurlondunum. Hetta tíðarskeiðið er hon hægri enn talið av tilburðum, men tað kemst av, at sjúklingar, sum hava fingið staðfest diagnosu innan 2001, eru deyðir í hesum tíðarskeiðnum, hagtølini fevna um. 46</p>
<p>Talva 4.33 Títtleiki og deyðiligheit av akuttum blóðkrabba 2001‐2005 í Norðurlondum.</p>
<p>Í mun til lágan títtleika fyri ávikavist mannfólk og konufólk liggja Føroyar nr. 2 og 1, meðan deyðiligheitin er 6 og 4. Eisini her er ein týðilig deyðiligheit millum føroysk mannfólk, men føroysku tilburðirnir eru so fáir, at teir eru torførir at samanbera við onnur lond.</p>
<p>Talva 4.34 Títtleiki og deyðiligheit av øðrum blóðkrabba 2001‐2005 í Norðurlondum.</p>
<p>Í mun til lágan títtleika fyri ávikavist mannfólk og konufólk liggja Føroyar nr. 1 og 3, meðan deyðiligheitin er 6 og 6. Her sæst aftur ein týðilig hægri deyðiligheit í Føroyum samanborið við hini Norðurlondini. Sjálvt um Ísland samanborið við Føroyar hevur týðiliga fleiri tilburðir av øðrum blóðkrabba millum mannfólk, hevur landið eina nógv lægri deyðiligheit ‐ í roynd og veru ta lægstu í Norðurlondum. 47</p>
<p>Talva 4.35 Títtleiki og deyðiligheit av Non‐Hodgkin lymfom 2001‐2005 í Norðurlondum.</p>
<p>Í mun til lágan títtleika fyri ávikavist mannfólk og konufólk liggja Føroyar nr. 1 og 1, meðan deyðiligheitin er 1 og 5. Hóast finsk konufólk samanborið við føroysk hava ein nógv hægri títtleika av Non‐Hodgkin lymfom, er ógvuliga lítil munur á deyðiligheitini. Tann finska er bert eitt vet hægri.</p>
<p>Talva 4.36 Títtleiki og deyðiligheit av Hodgkins lymfom 2001‐2005 í Norðurlondum.</p>
<p>Í mun til lágan títtleika fyri ávikavist mannfólk og konufólk liggja Føroyar nr. 1 og 2 (saman við Noregi og Danmark), meðan deyðiligheitin er 5 (saman við Íslandi) og 1. Ísland hevur flestar tilburðir, og landið hevur eisini hægstu deyðiligheitina millum mannfólkini. <em type="bold">4.6 Samamdráttur av talvum yvir títtleika og deyðiligheit. </em></p>
<p>Afturvendandi í talvunum av krabbameinstilburðum og deyðiligheit er, at Føroyar í fleiri førum hava færri tilburðir av krabbameini enn hini Norðurlondini. Til dømis krabbameini í tarmi (undantikið baktarmi og anal hjá konufólkum), bróstkrabba, gynekologiskum krabbameinssløgum og flestu sløgum av krabbameini í blóðnørandi gøgnunum.</p>
<p>Bert í mun til krabbamein í maga (mannfólk) og baktarm‐anal (konufólk), krabbameini í vørr, munni og svølgi (bæði kynini) og blóðkrabba (mannfólk) hava vit teir flestu tilburðirnar í Norðurlondum. 48</p>
<p>Tá tað snýr seg um deyðiligheit harafturímóti, hava vit nógv sløg av krabbameini við hægstu deyðiligheit: Krabbamein í maga, nýra (konufólk), brisi (konufólk), krabbamein í vørr, munni og svølgi, lívmóðurhálsi, heila og mønu (konufólk), blóðkrabba, akuttum blóðkrabba (mannfólk), øðrum blóðkrabba og Hodgkin lymfom (mannfólk).</p>
<p>Fyri at geva eitt yvirlit í høvuðsheitum yvir, hvar Føroyar liggja í títtleika og deyðiligheit í mun til hini Norðurlondini, hava vit gjørt eina talvu úr talvunum á undanfarnu síðum.</p>
<p>Lægsti títtleikin og lægsta deyðiligheitin samsvarar við 1, meðan tann hægsta samsvarar við 6.</p>
<p><em type="bold">Støðan hjá Føroyum sammett við hini 5 norðurlondini við atliti til lægsta títtleika (insidens) og deyðiligheit </em></p>
<p>Knykil</p>
<p>Títtleiki</p>
<p>Deyðiligheit</p>
<p><em type="bold">Menn </em></p>
<p><em type="bold">Kvinnur </em></p>
<p><em type="bold">Menn </em></p>
<p><em type="bold">Kvinnur </em></p>
<p><em type="bold">Øll sløg undantikið húðkrabbi: </em></p>
<p xml:lang="dan"><em type="italic">Kolorektal </em>1 2 4 4 </p>
<p><em type="italic">Langi (tjúkktarm) </em>1 1 3 4 </p>
<p><em type="italic">Baktarm‐anal </em>1 6 2 3 </p>
<p><em type="italic">Lunga </em>2 1 2 2 </p>
<p><em type="italic">Bróst </em>1 5 </p>
<p xml:lang="dan"><em type="italic">Bløðruhálskertil (prostata) </em>1 1 </p>
<p><em type="italic">Magi </em>6 3 6 6 </p>
<p><em type="italic">Móðurmerki </em>1 3 1 3 </p>
<p><em type="italic">Nýra </em>3 5 1 6 </p>
<p><em type="italic">Bløðru og landrás </em>1 1 1 1 </p>
<p xml:lang="dan"><em type="italic">Bris (Búkspýttkertil) </em>1 5 5 6 </p>
<p><em type="italic">Vørr‐munn‐svølg </em>6 6 6 6 </p>
<p><em type="italic">Eggrøtur </em>1 3 </p>
<p><em type="italic">Lívmóður </em>1 5 </p>
<p><em type="italic">Lívmóðurhálsur </em>3 6 </p>
<p><em type="italic">Steinar (testikel) </em>2 1 </p>
<p><em type="italic">Bindivevnaður </em>2 5 1 3 </p>
<p><em type="italic">Heili og møna </em>1 1 2 6 </p>
<p><em type="bold">Blóðnørandi gøgn: </em></p>
<p><em type="italic">Blóðkrabbi </em>6 2 6 6 </p>
<p><em type="italic">Bráfeingis blóðkrabbi </em>2 1 6 4 </p>
<p><em type="italic">Annar blóðkrabbi </em>1 3 6 6 </p>
<p xml:lang="dan"><em type="italic">Non‐hodgkin lymfom </em>1 1 1 5 </p>
<p><em type="italic">Hodgkin lymfom </em>1 2 6 2 </p>
<p>Talva 4.37 Plaseringin hjá Føroyum í mun til lægsta títtleika og deyðiligheit samanborið við hini 5 Norðurlondini 2001‐ 2005. 49</p>
<p>Tað er sera trupult at siga, hví føroyski títtleikin fyri fleiri sløg av krabbameini er so lágur í mun til grannalondini. Og tað er somuleiðis trupult at geva eitt boð uppá, hví deyðiligheitin í Føroyum tykist at vera hægri enn í somu londum.</p>
<p>Hvørki títtleiki ella deyðiligheit lýsa beinleiðis, hvussuleiðis diagnostiseringin og viðgerðin av krabbameinssjúkum eru skipað ella dygdin av hesum. Títtleikin av krabbameini í fólkinum er bert ein partmongd av tí <span type="quote">“rætta”</span> talinum av persónum við eini krabbameinssjúku. Treytirnar fyri einum røttum títtleika eru fyrst og fremst, at krabbameinssjúkurnar verða greinaðar og harnæst, at diagnostiseraðu tilburðirnir verða skrásettir.</p>
<p>Tað <span type="quote">“rætta”</span> talið av persónum við eini krabbasjúku er eitt úrslit av tí lívfrøðiliga lyndinum hjá fólki at útvikla krabbamein, saman við hvussu móttakiligur ein er fyri teimum vandafaktorum (t.d. royking, sól, matur, rørsla og ein røð av ókendum faktorum), sum <span type="quote">“skumpa”</span> til ta lívfrøðiligu móttakiligheitina.</p>
<p>Deyðiligheitin er eins og títtleikin eitt blandað mát. Hon er bæði eitt úrslit av krabbameinsstignum um tað mundið, diagnostiseringin fer fram, dygdini av viðgerðini (skurðviðgerð, krabbameinsfrøðilig og linnandi), og haraftrat meginheilsustøðuni hjá fólkinum og dygdini av viðgerð fyri aðrar sjúkur (komorbiditet).</p>
<p>Nógvar frágreiðingar kunnu vera til tann lága títtleikan og lutfalsliga høgu krabbameinsdeyðiligheitina í Føroyum:</p>
<p>Til dømis screena hini Norðurlondini fyri krabbameinssjúkur í nógv størri mun enn vit gera. Harvið fæst ein høgur títtleiki og í mongum førum ein lág deyðiligheit, við tað at komið verður fram á sjúkuna á fyrri stigum, og hon harvið verður lættari at lekja.</p>
<p>Tað kann eisini vera, at allir nýggir krabbameinstilburðir í Føroyum ikki verða skrásettir, m.a. tí fleiri føroyskir krabbameinssjúklingar verða viðgjørdir í Danmark, og nakrir fáa eisini endaligu diagnosuna uttanlands. Hetta kann elva til, at títtleikin í Føroyum verður lægri enn hann í veruleikanum er.</p>
<p>Ein onnur frágreiðing upp á deyðiligheitina fyri nakrar diagnosur kundi verið, at sjúkan hjá føroyskum krabbameinssjúklingum er komin langt, tá teir fara til lækna. Tað kundi tí verið áhugavert at gjørt eina miðvísa uppgerð av sjúkustignum býtt sundur á krabbameinsslag, fyri at vita, um tað eru ávís krabbameinssløg, har føroyingar eru á einum hægri sjúkustigi enn sjúklingar í okkara grannalondum.</p>
<p>Haraftrat kann ein frágreiðing vera tann hagfrøðiliga óvissan, ið er heft at sjúkuhagtølum í eini so lítlari mannfjøld sum teirri føroysku: At tølini rætt og slætt lýsa tilvildina. Hetta ger seg ivaleyst galdandi í føroysku hagtølunum, men so kundi ein hugsað sær, at tilvildin ikki so miðvíst plaserar Føroyar verri í mun til deyðiligheit sum tað sæst í talvunum.</p>
<p>Og so kann tað eisini vera, at dygdin í diagnostisering, útgreining og viðgerð hjá føroyskum krabbameinssjúklingum er vánaligari enn hjá krabbameinssjúklingum í hinum Norðurlondunum. Í Føroyum eru ongar mátingar av fakligu dygdini í viðgerðini, og tað er eingin skipað góðskustýring, sum tryggjar, at ymisk krøv til dygd verða fylgd. So vit vita ikki, hvussu fakliga dygdin í veitingunum til tann føroyska krabbameinssjúklingin er. <em type="bold">4.7 Krabbameinsframvøkstur í framtíðini </em></p>
<p>Framrokningar benda á, at talið av nýggjum krabbameinstilburðum kring heimin fara at økjast. Talið veksur úr 11 mió. nýggjum tilburðum í 2002 til nærum 17 mió. nýggjar tilburðir í 2020. Og í 2050 verða væntandi 27 mió. nýggir tilburðir av krabbameini í øllum heiminum. Størsti vøksturin í 50 krabbameinstíttleikanum verður í menningarlondunum. Talið av eldri (yvir 65 ár) fer í øllum heiminum at økjast úr 7% í 2000 upp um 16% í 205018.</p>
<p>Í Noregi væntar mann, at talið av krabbameinstilburðum fer at økjast við 26% fram til 2020 samanborið við 200119.</p>
<p>Fyri Føroyar er trupult at gera framrokningar av krabbameinstíttleikanum. Fólkatalið og harvið talið av krabbameinstilburðum er ov lítið til at vit kunnu gera eina nøkulunda eftirfarandi framrokning av krabbameinstilburðunum. Ein onnur medvirkandi orsøk er, at fólkatalið í Føroyum sveiggjar meira enn í størri londum, og tí er tað ivasamt at spáa um fólkatalið – og harvið talið av nýggjum krabbameinstilburðum – fleiri ár fram.</p>
<p>Men fylgja vit rákinum í hinum londunum í heiminum, mugu vit vænta øktan títtleika tey komandi árini. Framrokningar av fólkatalsmenningini, sum vísa, at aldurssamansetingin av fólkinum í Føroyum fer at broytast tey komandi áratíggju, eru við til at styrkja henda varhuga. 2009 2010 2020 2030 2040 2050 <em type="bold">0‐19 </em>14.765 14.699 14.04713.54213.32812.941 <em type="bold">20‐64 </em>27.278 27.390 27.65627.14425.80225.572 <em type="bold">65+ </em>6.914 7.070 8.95411.10013.05613.309 </p>
<p><em type="bold">Tilsamans </em>48.956 49.159 50.65751.78652.18651.822 </p>
<p xml:lang="dan"><em type="bold">Indeks 65+ </em>100 102 130161189192 </p>
<p>Talva 4.38 Framskriving av fólkatalsmenningini í Føroyum 2009‐2050.</p>
<p>Í 2050 fara at vera áleið 13.300 eldri yvir 65 ár, og er hetta nærum tvífalt so nógv sum í dag. Afturímóti verða tað áleið 42.000 fólk yngri enn 65 ár, og er hetta 3.500 færri enn í dag. Talið av eldri fer sostatt at økjast týðiliga í mun til talið av ungum fólki20. Og tá tað oftast eru eldri fólk, ið fáa krabbamein, kunnu vit vænta eitt økt tal av nýggjum krabbameinstilburðum.</p>
<p>Ein øking í talinum av nýggjum krabbameinstilburðum fer væntandi at krevja økt tilfeingi til viðgerð, røkt o.a. Haraftrat er at siga, at krabbameinssjúklingar liva longri við sjúkuni enn áður. Krabbameinsviðgerðin er vorðin betri tey seinnu árini, og hevur hetta havt við sær, at fleiri og fleiri koma antin fyri seg aftur ella liva longri við sjúkuni. Men fleiri av frísku krabbameinssjúklingunum kunnu hava tørv á endurmenning í langa tíð eftir, at teir eru vorðnir frískir av sjúkuni. Hædd má takast fyri hesum í framtíðar heilsuverki. <em type="bold">4.8 Neyðug tiltøk </em></p>
<p>Tað er týdningarmikið at finna orsøkina til tann eftir øllum at døma lága krabbameinstíttleikan í Føroyum og høgu deyðiligheitina. Fyri at kunna útihýsa so mongum feilkeldum sum gjørligt er tað rættiliga umráðandi, at skrásetingin av krabbameinstilburðum er neyv.</p>
<p>Tað manglar eitt eftirlit við, hvussu fullfíggjaðar føroysku krabbameinsupplýsingarnar eru. Ein medvirkandi orsøk til teir lágu títtleikarnar kundi verið, at skrásetingin ikki hevur verið fullfíggjað. 18 Bray F. et al, <span type="quote" xml:lang="dan">“Predicting the future burden of cancer”</span> Nature Reviews 2006 19 www.kreftforeningen.no 20 Fíggjarmálaráðið. Pensjónsnýskipan 2009 – Uppskot til eina haldføra pensjónsskipan fyri Føroyar, s 15 51</p>
<p>Fyri nakrar av krabbameins‐bólkunum ber til dømis til at hugsa sær, at skrásetingin er gjørd í Danmark. Annaðhvørt tí diagnosan er givin endaligt í Danmark, ella tí grundleggjandi viðgerðin er farin fram har.</p>
<p>Harumframt er umráðandi, at Landssjúkrahúsið sær til, at fráboðanaroyðubløðini til krabbameinsskrásetingina verða rætt fylt út, og at eftirlit javnan er við hesum. Hetta skal gerast fyri at bøta um skrásetingina av sjúkustigum um tað mundið, sjúkan verður diagnostiserað. Tann nýggja talgilda sjúklingajournalin, THS, gevur møguleika fyri talgildari útfylling og skráseting. Íverksetan av frásøgnum umvegis THS eigur tí at verða raðfest høgt.</p>
<p>Fyri at kunna raðfesta og fyrireika handfaringina av krabbameini í Føroyum er tað eisini neyðugt at fáa eitt yvirlit yvir bæði krabbameins‐prevalensin og yvirliving. Hesi hagtøl mangla í løtuni.</p>
<p>Í mun til prevalensin má stórur dentur leggjast á at fáa tær deyðadagfestingar, ið mangla, lagdar inn í krabbameinsskránna. Talan er um áleið 1100 persónar, og sambært eini meting tekur hetta arbeiðið áleið 180 tímar, t.v.s. eitt sindur meira enn ein mánað í fulltíðarstarvi. Fyri at fremja skrásetingarnar er neyðugt at fáa atgongd til kirkjubøkurnar.</p>
<p>Yvirliving av krabbameini er týdningarmikil í mun til at meta um effektivitetin af krabbameinsviðgerðini. Vanliga verður 5‐ára yvirliving nýtt til samanberingar millum lond og menning av viðgerð yvir eitt skifti. Men bæði 1‐árs yvirliving og 3‐ára yvirliving fyri tey ymsu krabbameinssløgini kunnu siga nakað um effektivitetin av viðgerðarskipanini – um so er at mann eisini hevur sjúkustigini, tá sjúkan varð staðfest – altso <span type="quote">“byrjunarvirðið”</span>. Í metingini av tí <span type="quote">“krabbameinsbúfjøld”</span>, eitt land hevur, hava mát sum bæði 10‐ára og 15‐ára yvirliving týdning. Tó kann tað vera trupult at gera yvirlivingarútrokningar fyri Føroyar, tá ið taltilfarið er so lítið.</p>
<p>Umframt at meta um, um krabbameinsskrásetingin er røtt frá einum hagtalsfrøðiligum sjónarmiði, er tað týdningarmikið, at mann setir á stovn eina regluliga meting av gongdini í teimum føroysku krabbameinstølunum, t.d. títtleika, deyðiligheit og prevalensi fyri tey einstøku krabbameinssløgini. Hetta fyri at hyggja eftir, at menningin gongur rætta vegin. Eitt tílíkt eftirlit kundi verið gjørt eina ferð um árið, møguliga í samstarvi við Kræftens Bekæmpelse, sum hevur uppgávuna at góðskutryggja tey føroysku tølini til Nordcan‐dátagrunnin.</p>
<p>Eisini er umráðandi, at kunngerðin21 fyri fráboðan til krabbameinsskrásetingina verður dagførd. Í kunngerðini verður víst til danskar lógir, sum ikki longur eru í gildi. <em type="bold">4.9 Vit mæla til: </em>1. At Landssjúkrahúsið og Heilsumálaráðið uppraðfesta skráseting, eftirlit og uppfylging av føroysku krabbameinshagtølunum. Og at krabbameinshagtølini eina ferð árliga verða greinað við tí fyri eyga at meta um gongdina viðvíkjandi deyðiligheit, nýggjum tilburðum o.s.fr. 2. At Heilsumálaráðið setir av neyðugu orkuna til at gera upp, hvussu nógvir føroyingar liva við krabbameini (prevalensin). 3. At kunngerðin um fráboðan til krabbameinsskrásetingina verður dagførd. 21 Bekendtgørelse nr. 50 af 15. januar 1987 om lægers anmeldelse til Cancerregisteret af kræftsygdomme m.v. 52 <em type="bold">5 Fyribyrging </em></p>
<p>Ein hópur av kanningum benda á, at krabbamein kann fyribyrgjast. Royndir vísa, at títtleikin av krabbameini er ymiskur í ymsum búfjøldum og broytist sum frá líður. Og tað hendir, at títtleikin av krabbameini broytist hjá íbúgvarabólkum, tá hesir ferðast frá eini mentan til aðra.</p>
<p>Japanskir innflytarar í Kalifornia fóru frá tí stóra títtleikanum av krabbameini í maga í Japan, men fingu harafturímóti tann høga títtleikan av bróstkrabba og krabba í langanum, sum var í Kalifornia. Eisini innanfyri sama samfelag síggjast ymsir títtleikar – t.d. Sjeynda Dags Adventistar og Mormonar samanborin við samfelagið uttanum22. Millum annað grundað á slíkar eygleiðingar verður hildið, at umhvørvisviðurskifti í rúmastu merking eru atvoldin til heilt upp til 80% ella meira av samlaðu krabbameinasløgunum. Hetta eru umhvørvisviðurskifti, sum eisini fevna um eina røð av kost‐, samfelags‐ og mentanarviðurskiftum23.</p>
<p>Mann kennir váðafaktorar fyri áleið helvtina av øllum sløgum av krabbameini. Tubbaksroyking, yvirvekt, alkohol, kropsligt óvirkni, ígerðir (infektiónir) og stráling eru teir váðafaktorar, har møguleikin á okkara breiddarstigum er størstur at fyribyrgja krabbameini.</p>
<p>Í donsku Krabbameinsætlan II24 verður mett, at tað hevði verið møguligt at forða fyri áleið 35% av øllum krabbameinstilburðum, um hesir faktorar vórðu burturbeindir. Í fylgiskjali 7.1 til krabbameinsætlanina verður haraftrat viðmerkt, at tað, aftrat hesum væl skjalprógvaðu møguleikunum, eisini eru týðandi møguleikar á kost‐økinum at fyribyrgja krabbameini, hóast tann vísundaliga skjalprógvanin framhaldandi er ófullfíggjað25.</p>
<p>Tað er týdningarmikið at gera sær greitt, at krabbamein er ein sjúka, har atvoldin til hana kunnu vera fleiri faktorar. T.d. kunnu bæði alkohol og tubbak vera krabbameinselvandi og saman styrkja ta krabbameinselvandi ávirkanina hjá hvørjum øðrum. Tað sama ger seg galdandi, tá roykjarar koma í samband við asbest‐tægrar. Hetta merkir, at tað kann loysa seg at halda hvønn einstakan váðafaktor so lágan sum gjørligt, og at fólk eiga at royna at halda samlaðu ávirkanina av krabbameinselvandi faktorum so lága sum gjørligt. 22 ‐Parkin DM, Whelan S, Ferlay J et al. (eds). Cancer incidence in five continents, vol VIII. IARC Scientific Publication No. 155. Lyon, France:</p>
<p xml:lang="dan">International Agency for Research on Cancer 2002. ‐Doll R, Fraumeni JF, Muir CS. Cancer Trends. Oxford, UK: Oxford University Press 1994. ‐Haenszel W, Kurihara M. Studies of Japanese migrants I. Mortality from cancer and other diseases among Japanese in the United States. J Natl</p>
<p xml:lang="dan">Cancer Inst 1968; 40: 43–68. ‐Grulich AE, McCredie M, Coates M. Cancer incidence in Asian migrants to New South Wales, Australia. Br J Cancer 1995; 71: 400–408. ‐Cairns J. Cancer, Science and Society. Cold Spring Harbor, NY: Cold</p>
<p xml:lang="dan">Spring Harbor Press 1980. 23 6. Doll R, Peto R. The causes of cancer: quantitative estimates of avoidable risks of cancer in the United States today. J Natl Cancer Inst 1981; 66: 1191–1308. 24 http://fi.dk/publikationer/2005/kraeftplan‐2‐2005‐sundhedsstyrelsens‐anbefalinger 25http://www.sst.dk/publ/Publ2005/PLAN/Kraeftplan2/bilag/Bilag_7_1_Primaer_forebyggelse.pdf 53</p>
<p>Collegium Ramazzini, sum er ein altjóða vísundalig fyritøka innan umhvørvis‐ og arbeiðsmedisin, gav í 2008 út eina tilráðing viðvíkjandi fyribyrging av krabbameini26. Í hesi er tilskilað fylgjandi heildaryvirlit yvir møguleikar at fyribyrgja krabbameini, eini skjótari sjúkugreining og viðgerð:</p>
<p>Talva 5.1 Týdningurin av ávikavist fyribyrging, skjótari staðfesting og viðgerð fyri fleiri krabbameinssløg.</p>
<p>Í hesum parti verða tey einstøku krabbameinssløgini ikki viðgjørd hvør sær, men í staðin verða teir týdningarmestu váðafaktorarnir viðgjørdir hvør sær.</p>
<p>Við áeggjan frá Evropeiska Samveldinum varð í 2003 fyri triðju ferð gjørt eitt kodeks móti krabbameini, European Code Against Cancer (ECAC)27. Henda gjøgnumgongd av teimum einstøku váðafaktorunum er gjørd av fremstu serfrøðingunum innan fyribyrging av krabbameini, og hóast nøkur ár eru liðin síðani útgávuna, verður uppskotið mett so týðandi fyri eina fyribyrgingarætlan fyri Føroyar, at úrdrag úr tí verða nýtt sum høvuðsgrundarlag í hesum partinum um fyribyrging (umframt í parti 6 um screening). Har aðrar keldur verða nýttar sum ískoyti, verður greitt frá hesum keldum so hvørt. Undir hvørjum einstøkum váðafaktori verður støðan í Føroyum lýst. <em type="bold">5.1 Royking </em></p>
<p>Sambært ECAC kunnu 25‐30% av øllum krabbatilburðum í vesturheiminum setast í samband við tubbak. Kanningar í Europa, Japan og Norðuramerka vísa, at 87‐91% av tilburðunum av lungnakrabba hjá monnum, og 57‐86% av tilburðunum av lungnakrabba hjá konufólkum elvast av royking. 26http://www.collegiumramazzini.org/download/12_TwelfthCRStatement(2008).pdf 27http://www.cancercode.org/ 54</p>
<p>Talið á krabbameinstilburðum, ið stava frá vælindinum, barkakýlanum og munnholuni sum avleiðing av tubbaki, antin einsamalt ella í sambandi við alkoholnýtslu, er 43‐60%. Stórur partur av krabbameini í bløðru og brisi og ein lítil partur av krabbameini í nýra, maga, lívmóðurhálsi, nøs og myeloid blóðkrabba eru eisini elvd av tubbaksnýtslu.</p>
<p>Orsakað av drúgvari tilgerðartíð eru krabbameinstilburðirnir, sum vit síggja í dag og sum kunnu setast í samband við tubbak, elvdir av roykimynstrinum fleiri áratíggju aftur í tíðina. Við at gevast at roykja minkar tann hækkaði váðin fyri krabbameini, ið kann setast í samband við royking, skjótt. Ein gagnlig avleiðing er týðilig innan 5 ár, og henda veksur stígandi sum frá líður.</p>
<p>Royking elvir eisini til fleiri aðrar sjúkur – serstakliga roykjaralungu (eisini nevnt kronisk bronkitis) og økir um vandan fyri hjartasjúkum og hjartatilburði. Deyðatalið hjá persónum í miðjum aldri (35‐ 69 ár), sum hava roykt í nógv ár, er tríggjar ferðir hægri enn hjá persónum, ið ongantíð hava roykt. Áleið helvtin av roykjarunum, sum byrjaðu at roykja í ungum árum, doyggja orsakað av hesum vana.</p>
<p>Danska fyribyrgingarnevndin vísir á, at ein slakur fjórðingur at øllum árligum andlátum kann beinast beinleiðis aftur til royking. Samlaða miðal lívstíðin hjá dønum hevði verið 3 ár hægri, um eingin roykti í dag. Ein roykjari livir í miðal nærum 10 ár styttri enn ein persónur, ið ongantíð hevur roykt28.</p>
<p>Tað er nú greið vissa (evidensur) fyri, at um ein gevst at roykja, áðrenn tann fyrsta krabbameinskyknan ella onnur álvarsom sjúka mennist, kann sleppast undan vandanum fyri skerdari lívstíð, ið er tengdur at tubbaksroyking – eisini um ein gevst um miðjan aldur.</p>
<p>Meðan talið á ungdómum, ið byrja at roykja, verður ein avgerandi orsøk til vánaliga heilsu og deyðatal í seinnu helvt av hesi øldini, er tað talið av núverandi roykjarum, sum gevast at roykja, ið verður avgerandi fyri deyðatalið næstu áratíggjuni. Hesi krevja serligt uppmerksemi frá heilsumyndugleikunum í øllum Europa.</p>
<p>Eisini passiv royking hevur nógv skaðilig árin á persónar, sum anda royk inn í lunguni. Hetta hevur við sær øktan vanda fyri lungnakrabba og øðrum sjúkum. Hóast størsti vandin stendst av sigarettroyking, kunnu sigarir hava við sær sama vanda, um ein andar roykin inn í lunguni. Bæði sigar‐ og pípuroykjarar eru í sama vanda fyri at fáa krabbamein í munnholu, svølgi, barkakýla og vælindi. 5.1.1 Tiltøk, ið ávirka royking</p>
<p>ECAC vísir á, at broytingar í nýtsluni av sigarettum fyrst og fremst standast av ávirkan á sosiologiskum stigi, heldur enn við miðvísum fyriskipanum fyri einstaklingin (til dømis individuellum ætlanum um at leggja av at roykja). Atgerðir, sum til dømis lýsingarbeltir og príshækkingar á sigarettum, ávirka søluna av sigarettum ‐ serliga millum ung. Ein tubbakspolitikkur er tí avgjørt neyðugur til tess at minka heilsuárinini av tubbaki, og royndir vísa, at hesin skal stremba eftir at steðga ungum í at byrja at roykja eins væl og hjálpa roykjarum at halda uppat.</p>
<p>Skal tubbakspolitikkurin vera virkin og eydnast, skal hann vera víðtøkin og skal standa við yvir longri tíð. Økt avgjøld á tubbaki, heildarbann móti beinleiðis og óbeinleiðis lýsingum, roykfrí almenn rúm, týðiligar heilsuávaringar á tubbaksvørum, ein polikkur um lágt hámark fyri innihaldi av tjøru í sigarettum, frálæra í skaðiligu árinunum av tubbaki, tileggjan at halda uppat at roykja og heilsulig uppílegging á einstaklingastigi, eiga øll setast í verk. Tað skal viðurkennast, at nikotin er eitt evni, ið fólk gerast bundin av, og at nakrir roykjarar, sum eru ógvuliga bundnir at nikotini, hava tørv á medisinskari hjálp fyri at koma burturúr hesi trongd, sigur ECAC. 28 Forebyggelseskommisionen. Vi kan leve længere og sundere. April 2009. Sammenfatning s. 8 55</p>
<p>Týdningurin av at myndugleikarnir leggja uppí sæst aftur á teimum lágu ratunum av lungnakrabba í norðurlondunum, sum síðani fyrst í 1970‐unum hava sett í verk fyriskipanir móti royking. Í Onglandi er tubbaksnýtslan fallin við 46% síðani 1970, og deyðatalið av lungnakrabba hjá monnum er fallið síðani 1980, hóast talið framvegis er høgt. Í Fraklandi minkaði tubbaksnýtslan 1993 og 1998 eftir at tubbakslóggáva varð sett í verk.</p>
<p>Í fylgiskjali til svensku krabbameinsætlanina verður víst á, at roykiavvenjing má metast sum tann <span type="quote">”viðgerðarhátturin”</span>, ið loysir seg best í heilsuverkinum29. 5.1.2 Royking – støðan í Føroyum</p>
<p>Fólkaheilsuráðið hevur síðani 2002 árliga spurt yvir 500 tilvildarliga valdar føroyingar um teirra roykivanar. Í 2002 svaraðu 37%, at tey royktu dagliga. Talið er fallið støðugt síðani og var 26% í 200830. Men í ár vaks talið tó upp í 29%.</p>
<p>Ein spurnarblaðskanning av 8000 tilvildarliga útvaldum millum 25 og 74 ár (har 44% svaraðu) vísti, at 24% roykja31.</p>
<p>Næmingarnir í 9. flokki eru ferð eftir ferð spurdir um teirra roykivanar. Í 1996 søgdu 39% seg at roykja dagliga, í 1997 37%, í 1998 30%, í 1999 28%, í 2003 33% og í 2007 21%. Hesi tøl eru høg samanborið við gott tredivu lond í Evropa, sum hava framt somu kanning32. At ung í 15 ára aldri roykja næstan líka nógv sum vaksin fólk má metast at vera ein álvarsamur fólkaheilsutrupulleiki. Hinvegin sæst eitt týðuligt fall yvir tað seinasta áratíggju.</p>
<p>Fólkaheilsuráðið hevur havt royking sum raðfest innsatsøki tey seinastu árini, serliga millum skúlaungdóm. At tað á lóggávuøkinum er táttað í viðvíkjandi royking í almenna rúminum, má metast at vera eitt munandi stig á leiðini at minka um tubbaksroyking og at verja móti passivari royking. Príspolitikkurin í mun til tubbaksvørur má eisini metast at vera ein munadyggur háttur at minka um nýtsluna í samfelagnum. <em type="bold">5.2 Yvirvekt </em></p>
<p>I hesum partinum er tikið samanum negativu ávirkanina av fiti (ella yvirvekt) og positivu ávirkanina av rørslu í mun til krabbameinsvandan. Hetta er grundað á skjalatilfar frá eini víðtøknari kanning av vekt og kropsligum virkni framd av altjóða krabbameins‐granskingarmiðstøðini, IARC (International Agency for Research on Cancer).</p>
<p>Av tí at samband er millum fiti og kropsligt virkni, er tað týdningarmikið at skilja ímillum ávirkanirnar av hesum. Fiti er ávíst sum ein avgerandi orsøk til sjúku og deyða. Næst royking er fiti tann størsti vandatátturin fyri kroniskum sjúkum í vesturheiminum – serliga sukursjúku, hjarta‐ æðra sjúkum og krabbameini. Flestu lond í Evropa hava seinnu árini havt ógvusligan vøkstur í útbreiðsluni av fita.</p>
<p>Yvirvekt og fiti eru altjóða allýst við sonevnda Body Mass Index (BMI), sum verður roknað út við fylgjandi frymli:</p>
<p>Vekt í kg / hædd í metrum x hædd í metrum 29 Magnusson, Cecilia. Cancerprevensjon. 2008. (Fylgiskjal til svensku krabbameinsætlanina) s 20 30 http://www.folkaheilsa.fo 31 http://www.health.fo 32 http://www.espad.org 56</p>
<p><em type="bold">Feitur </em></p>
<p><em type="bold">BMI ≥ 30 </em></p>
<p xml:lang="dan"><em type="bold">Yvirvekt </em></p>
<p><em type="bold">BMI 25 – 29,9 </em></p>
<p><em type="bold">Normal vekt </em></p>
<p><em type="bold">BMI 20 – 24,9 </em></p>
<p><em type="bold">Undirvekt </em></p>
<p><em type="bold">BMI &lt; 20 </em></p>
<p>Fiti økir um vandan fyri krabbameini ymsastaðni í kroppinum, og evidensurin er greiður fyri krabbameini í langa, brósti (eftir skiftisárini), lívmóður, nýra og vælindi. Vandin er framvegis stórur, tá hædd verður tikin fyri faktorum sum til dømis kropsligt virkni. Yvirvekt (BMI á 25‐29 kg/m2) hevur eisini samband við nevndu krabbameinssløg, hóast ávirkanin er minni.</p>
<p>Harumframt økist váðin fyri øðrum krabbameinssløgum, staðfestir ECAC. Tað er roknað út, at í Vesturevropa eru yvirvekt ella fiti áleið 11% av øllum tilburðum av krabbameini í langanum, 9% af øllum tilburðum av bróstkrabba, 39% af øllum tilburðum av krabbameini í lívmóðrini, 37% av øllum tilburðum av krabbameini í vælindinum av slagnum adenokarcinom, 25% av øllum tilburðum av krabbameini í nýrunum og 24% av øllum tilburðum av krabbameini í gallinum. 5.2.1 Yvirvekt – støðan í Føroyum</p>
<p>Í fólkaheilsukanningum í 2006 og 2007 varð m.a. spurt um vekt og hædd33. Miðal‐BMI í kanningunum var fyri menn 27,1 og fyri konufólk 25,7.</p>
<p>Kanningarnar vísa, at fólk í miðalstórum og smáum bygdum vanliga hava eitt hægri BMI enn tey, ið búgva í býum (yvir 1500 íbúgvum). Og at fólk við teimum hægstu inntøkunum vanliga hava hægst BMI. Tað finnast eisini skrásetingar av BMI hjá 5.000 monnum, ið vórðu kannaðir í sambandi við, at teir fóru til sjós34. Teirra BMI var í miðal 26,9. Í talvu 5.2 er ein samanbering við fólkaheilsukanningarnar. 0,00%2,00%4,00%6,00%8,00%10,00%12,00%14,00% <em type="bold">% </em></p>
<p><em type="bold">BMI </em></p>
<p><em type="bold">BMI fordeiling kanning 2006 og 2007 og sjómenn </em></p>
<p xml:lang="dan">Kanning</p>
<p>Sjómenn</p>
<p>Talva 5.2 BMI hjá sjómonnum samanborið við fólkaheilsukanningar 33http://www.health.fo 34http://www.health.fo 57</p>
<p><em type="bold">BMI í Føroyum og Region Midtjylland </em>337421725035130102030405060undirvekt normalvektyvirvektnógvyvirvekt </p>
<p><em type="bold">BMI klassar% </em></p>
<p>Føroyar Region Midtjylland</p>
<p>Talva 5.3 BMI hjá føroyingum sammett við BMI hjá íbúgvum í Region Midtjylland.</p>
<p>Ein samanbering við íbúgvar í Region Midtjylland í Danmark, sum er lýst í talvu 5.3 vísir, at føroyingar ganga undan í teimum hægru tyngdarflokkunum. 42% av føroyingum eru ov tungir samanborið við 35% af íbúgvunum í Miðjútlandi. Tá talan er um nógva yvirvekt, eru tølini ávikavist 17% og 13%. Og bert ein góður triðingur av føroyingum hava normala vekt samanborið við eina helvt av íbúgvunum í Region Midtjylland. <em type="bold">5.3 Kropsligt virkni </em></p>
<p>Nógvar kanningar eru gjørdar av sambandinum millum kropsligt virkni og vandan fyri at fáa krabbamein. Tað er ferð eftir ferð víst, at er ein javnan kropsliga virkin á ein ella annan hátt, so kann hetta minka um vandan fyri krabbameini í langanum. Sannlíkt er, at vandin eisini minkar fyri bróstkrabba, krabbameini í lívmóður og í bløðruhálskertli.</p>
<p>Tann verjandi ávirkanin, sum kropsligt virkni hevur mótvegis krabbameini, økist munandi, meira virkin ein er – tess meira, tess betur. Ein slík tilráðing skal tó vera hóvlig í mun til persónar við hjarta‐æðrasjúkum. Regluligt kropsligt virkni – soleiðis at kroppurin møðist – er neyðugt, um ein ynskir at varðveita eina sunna kropsvekt. Hetta er serliga galdandi fyri persónar, ið hava eitt arbeiði, har tey sita still. Talan kann t.d. vera um ein hálvan tíma um dagin, tríggjar ferðir um vikuna. Ein meira orkukrevjandi háttur fyri kropsligum virkni fleiri ferðir um vikuna kann geva fleiri fyrimunir viðvíkjandi krabbameinsfyribyrging, sigur ECAC.</p>
<p>Danska fyribyrgingarnevndin sigur í síni nýggju frágreiðing, at áleið 4.500 andlát í Danmark kunnu hvørt ár vísast beinleiðis til kropsligt óvirkni. Kropsligt óvirkni hevur við sær í miðal eitt tap upp á áleið 5 liviár samanborið við kropsligt virkni35. 35Forebyggelseskommisionen. Vi kan leve længere og sundere. April 2009. Sammenfatning s 17 58 5.3.1 Kropsligt virkni – støðan í Føroyum</p>
<p>Kropsligt virkni í Føroyum er seinnu árini lýst í fleiri kanningum. Gallup hevur vegna Fólkaheilsuráðið spurt stívliga 500 tilvildarliga vald fólk í aldrinum 18 til 70 ár í tíðarskeiðnum 2005 til 2008 <em type="bold">36 </em>. </p>
<p>Áleið ein triðingur siga seg at vera kropsliga óvirkin, og hevur hesin partur verið nøkulunda støðugur síðani 2005.</p>
<p>Fólkaheilsuráðið hevur í eini spurnarblaðskanning ”Hvussu hevur tú tað?” í 2006 og 2007 sent spurnarbløð til 4000 tilvildarliga valdar føroyingar millum 25 og 75 ár. Nakað undir helmingurin svaraði spurnarblaðnum (44%), og sum tað sæst í talvu 5.4 siga 60% seg vera meira enn 4 tímar likamliga virkin um vikuna.</p>
<p>Talva 5.4 Kanning hjá Fólkaheilsuráðnum um rørslu 2006‐2007.</p>
<p>Harumframt hevur Deildin fyri Arbeiðs‐ og Almannaheilsu í mong ár tikið lut í spurnarblaðskanningum av liviháttinum hjá næmingum í 9. flokki37. Sum víst í talvu 5.5 sær tað út til, at bert ein lítil partur av næmingunum er kropsliga óvirkin, og at rákið er eitt hækkandi kropsligt virkni millum hesar í miðal 15 ára gomlu ungdómar. 36http://www.folkaheilsa.fo 37http://www.health.fo 59</p>
<p>Hvussu ofta íðkar tú ítrótt ella ger likamsvenjingar á annan hátt15%8%7%27%43%7%10%32%44%9%7%10%33%42%5%5%12%33%45%6%0%5%10%15%20%25%30%35%40%45%50%</p>
<p>Ongantíð</p>
<p>Nakrar fáar ferðir umárið</p>
<p>Eina til tvær ferðir ummánaðin</p>
<p>Minst eina ferð umvikuna</p>
<p>Næstan hvønn dag1995199920032007</p>
<p>Talva 5.5 Rørsluvanar hjá føroyskum 9. floks‐næmingum í ávikavist 1995, 1999, 2003 og 2007.</p>
<p>Í eini kanning av 660 22 ára gomlum í 2008/200938 søgdu 29% seg ikki vera kropsliga virkin í frítíðini.</p>
<p>Samanumtikið kann tískil sigast um kropsligt virkni í føroyska samfelagnum, at tað er mest sannlíkt, at umleið ein triðingur rørir seg ov lítið. Hetta er ein fólkaheilsutrupulleiki, sum heilsumyndugleikarnir hava roynt at broyta við at útnevna 2009 til rørsluár. Endamálið er at fáa tann seinasta triðingin, sum er í øllum aldursbólkum, virknari. <em type="bold">5.4 Kostvanar </em></p>
<p>Nógv er granskað í sambandinum millum kost og krabbamein. Granskarar eru samdir um, at kosturin hevur týdning fyri framvøkstur av krabbameini, men tað mangla haldgóð prógv fyri samanhanginum. Nýggj gransking bendir tó á, at frukt og grønmeti fyribyrgja ávís krabbameinssløg, meðan reytt kjøt økir um vandan fyri at menna krabbamein, hóast sambandið enn er ógvuliga óvist39.</p>
<p>Sambært ECAC mettu Doll og Peto, at eini 10 til 70% av øllum krabbameins‐andlátum kundu hava samband við matvanar hjá fólki, og teirra skikkaða meting var umleið 30%. Í 1983 kom amerikanska vísindaakademiið til ta niðurstøðu, at næst tubbaksroyking vóru kostur og føðsla tann týdningarmesta orsøkin til krabbamein.</p>
<p>Fleiri epidemiologiskar kanningar vísa eina verndareffekt, um ein etur meiri grønmeti og frukt, serliga tá talan er um krabbamein í vælindi, maga, langa, baktarmi og brisi. Rættiliga nógvar evropeiskar kanningar – serstakliga case‐control kanningar – hava víst, at etur ein meiri grønmeti og frukt, minkar vandin fyri ymsum krabbameinssløgum. Hesin samanhangur er tó ikki so greiður í dáta frá rættiliga nógvum norðuramerikonskum kohorte‐kanningum. Sæst nakar samanhangur, so 38http://www.health.fo 39Forebyggelseskommisionen. Vi kan leve længere og sundere. April 2009. Sammenfatning s 29 60 er hetta mest sjónskt, tá talan er um krabbamein kyknað upp í slímhinnum, serstakliga slímhinnum í sodningarvegnum og andaleiðunum, sjálvt um ein samanhangur var veikur ella als ikki hjástaddur fyri hormontengd krabbameinssløg.</p>
<p>Í nøkrum fáum evropeiskum kanningum er staðfest samband millum trevjumiklar kornúrdráttir/ fullkornúrdráttir og ein lægri vanda fyri krabbameini í langa, baktarmi og øðrum krabbameinssløgum í sodningarlagnum. Men aðrar stórar kanningar, m.a. kohorte‐kanningar, stuðla ikki uppundir henda samanhang. Títtleikin av fleiri krabbameinssløgum er minni í Suðurevropa, og verður mett, at atvoldin til hetta er kostur við lægri innihaldi av djórafeitti og kjøti og hægri innihaldi av fiski, olivenolju, grønmeti og frukt, kornúrdráttum og hóvligari nýtslu av rúsdrekka. Hóast ábendingar um eitt samband, er hetta enn ikki prógvað.</p>
<p>Tað finst ein vaksandi evidensur fyri, at frukt og grønmeti eisini er gagnligt í mun til aðrar kroniskar sjúkur. Kunnleikin til nágreiniligu árinsmekanismurnar er enn ófullfíggjaður, men hetta er ikki neyðugt fyri at kunna geva íbúgvunum heilsutilráðingar. Grundað á okkara vitan í dag kann ein á ongan hátt tilmæla vitaminir og mineralir sum kostískoyti til at minka um krabbameinsvandan.</p>
<p>Kortini er tað trupult at tilskila eina neyva mongd av fruktum og grønmeti, og tað er torført at ímynda sær eina væleydnaða kanning av eini hækkandi nýtslu av grønmeti og frukt við tilvildarliga útvaldum persónum, sigur ECAC, sum mælir til, at ein helst skal at eta frukt og grønmeti í sambandi við allar máltíðir og miðvíst býta munnbitar (snacks) millum máltíðir um við frukt og grønmeti. Hetta er í samsvari við tilráðingar frá bæði Heimsheilsustovninum, WHO og USA. 5.4.1 Kostvanar – støðan í Føroyum</p>
<p>Kostvanarnir hjá føroyingum eru ikki væl lýstir. Í 1981‐82 varð gjørt ein landsumfatandi kanning av kosti40, og í 2000‐2001 vórðu samrøður gjørdar við barnakonur um teirra kostvanar41. Høvðsúrslitið var sum víst í talvunum niðanfyri:</p>
<p><em type="bold">Kostvanar hjá føroyingum 1981‐ 1982 (miðal nøgd pr. persón) </em></p>
<p><em type="bold">Kostvanar hjá føroyingum (barnakonum) 2000‐2001 (miðal nøgd pr. persón) </em></p>
<p><em type="bold">Mjólkaúrdráttir </em>390 g 517 g </p>
<p xml:lang="dan"><em type="bold">Kjøt </em>68 g 155 g </p>
<p><em type="bold">Fiskur </em>72 g 38 g </p>
<p xml:lang="dan"><em type="bold">Frukt/grønmeti </em>224 g 272 g </p>
<p><em type="bold">Breyð </em>215 g 323 g </p>
<p><em type="bold">Tvøst </em>12 g 1,4 g </p>
<p xml:lang="dan"><em type="bold">Spik </em>7 g 0,6 g </p>
<p>Talva 5.6 Kostvanar hjá føroyingum 1981‐82 og kostvanar hjá føroyskum barnakonum 2000‐2001. 40Vestergaard T og Zachariassen P. Fødslukanning 1981–82. Frødskaparrit. 1987; 33: 5–18. 41Veyhe, A.S. Færøske kvinders kostvaner i graviditetens tredje trimester. Nordiska högskolan för folkhälsovetenskap, Master of Public Health 2006:10, pp 57 61</p>
<p>Báðar kanningar mugu metast at vera álítandi, við tað at góðkendir kanningarhættir vórðu nýttir. Tó má fyrivarni takast fyri, í hvønn mun barnakonurnar umboða allar íbúgvarnar við atliti at kostvanum. Hugsa vit okkum hetta kortini, so mugu vit staðfesta, at nýtslan av mjólkarúrdráttum, kjøti og breyði er økt, meðan nýtslan av matvørum sum fiski og hvalakjøti er minkað. Økta nýtslan av djórafeitti má metast at vera óheppin, serliga tá nýtslan av fiski til matna lækkar. Nýtslan av grønmeti sýnist óbroytt, og tað er eisini óheppið. Í Danmark mæla heilsumyndugleikarnir til, at fólk eta 600 g av frukt og grønmeti um dagin, og tað mælir føroyska Fólkaheilsuráðið eisini til. Við eini nýtslu av grønmeti (og frukt) undir 300 gramm, eta føroyingar minni enn helvtina av tilráddu mongdini av hesum matvørum. <em type="bold">5.5 Rúsdrekka </em></p>
<p>Samband er ávíst millum rúsdrekka og framvøkstur av krabbameini. Í háinntøkulondunum er mett, at 4% av samlaða deyðatalinum vegna krabbamein standast av rúsdrekka. Vandin fyri at fáa krabbamein økist við nøgdini av nýttum rúsdrekka og tykist ikki at verða ávirkað av drekkimynstrinum ella av hvørjum slagi av alkoholiskum drykkjum, ið verða nýttir42.</p>
<p>ECAC staðfestir, at sannførandi evidensur er fyri, at rúsdrekka økir um vandan fyri krabbameini í munnholu, svølgi, barkakýla og vælindi av slagnum plátukyknu‐krabbamein. Vandin hevur lyndi til at økjast við mongdni av rúsdrekka, uttan at tað ber til at áseta eitt týðiligt lágmark, har eingi árin eru. Um ein eisini roykir, økist vandin munandi. Í roynd og veru vildi vandin fyri omanfyri nevndu krabbameinssløgunum verið ómetaliga lítil, um fólk í evropeisku londunum hvørki drukku ella royktu.</p>
<p>Rúsdrekka økir haraftrat vandan at fáa krabbamein í ovara sodningarvegnum, andaleiðunum og livrini. Øktur vandi fyri krabbameini í langa og baktarmi er sæddur í fleiri kohorte‐ og case control‐ kanningum. Tað sær út til, at vandin hevur ein linjurættan samanhang við rúsdrekkanýtsluna og er óheftur av rúsdrekkaslagnum.</p>
<p>Ein vaksandi vandi fyri bróstkrabba verður støðugt staðfestur í kanningum, ið eru gjørdar í ymsum samfelagsbólkum. Hóast hesin ikki er høgur (vandin økist 10% fyri hvørji 10 g av dagligari rúsdrekkanýtslu, møguliga upp til hægsta nýtslustig), er samanhangurin týdningarmikil av fleiri orsøkum: Vantandi niðara mark fyri mongd av rúsdrekka, høgt tal á kvinnum sum drekka nakað av rúsdrekka, og stórt tal á sjúkutilburðum.</p>
<p>Í roynd og veru eru tað millum evropeiskar kvinnur fleiri tilburðir av bróstkrabba enn av nøkrum øðrum krabbameinsslagi, ið standast av rúsdrekkanýtslu. Hetta kann benda á, at rúsdrekka hevur ávirkan á hormonell viðurskifti, sum hava samband við bróstkrabba, men evidensurin er í løtuni ikki nóg stórur til at kunna áseta nakra ávísa mekanismu.</p>
<p>Ein nýggj doktararitgerð um vandatættirnar fyri bróstkrabba orsakað av lívshátti staðfestir, at 580 tilburðir av bróstkrabba í Danmark standast av rúsdrekka. Í ritgerðini eru greinað dáta frá eini stórari kanning, har áleið 24.000 danskar kvinnur hava svarað spurnarbløðum um teirra lívshátt. Niðurstøðan í greiningini er m.a., at ov nógv rúsdrekka er orsøkin til 14% av tilburðunum av bróstkrabba í Danmark43.</p>
<p>Viðmerkt verður, at danska Heilsustýrið átti at lækka almennu rúsdrekkatilráðingina fyri kvinnur úr í mesta lagi 14 alkoeindum um vikuna niður í sjey. Hetta er sama eindarmark, sum ECAC mælti til í 200344. Danska Heilsustýrið umhugsar í løtuni eina lækking av verandi eindarmarki. 42Magnusson, Cecilia. Cancerprevensjon. 2008. (Fylgiskjal til svensku krabbameinsætlanina) s 30 43 Tjønneland Anne: Lifestyle risk factors for breast cancer – Diet, Cancer and Health, a prospective cohort study in Denmark. Doctoral Thesis. University of Copenhagen, 2008 44 ECAC mælir til í mesta lagi 2 alkoeindir um dagin hjá monnum og 1 hjá kvinnum. Hetta er galdandi fyri bæði øl, vín og brennivín. 62</p>
<p>At áseta mark fyri rúsdrekkanýtslu er tó komplekst, tí rúsdrekka hevur eisini víst seg at hava gagnliga ávirkan á heilsuna. Tað er haldgóður evidensur fyri einum U‐skapaðum vandamynstri av samlaða deyðatalinum og hjarta‐æðra sjúkum samsvarandi tí hækkandi rúsdrekkanýtsluni. Talva 5.7 vísir minkandi heilsuvanda hjá persónum við lítlari rúsdrekkanýtslu samanborið við persónar, ið ongantíð drekka, og øktan vanda tá rúsdrekkanýtslan økist.</p>
<p><em type="italic"></em><em type="bold">45 . </em></p>
<p>Sambært <span type="quote" xml:lang="dan">”Cancerprevensjon”</span> (fylgiskjal til fyribyrgingarpartin í svensku krabbameinsætlanini) verður kostnaðarstigið mett at hava størstu ávirkanina á rúsdrekkanýtsluna í einum samfelag. Positiv ávirkan av prísi og avgjøldum skal tó vigast upp ímóti vandanum fyri ólógligum innflutningi og framleiðslu av heimabryggjaðum rúsdrekka. Kanningar benda eisini á, at rúsdrekkamonopol sum tað í Svøríki, Íslandi og Kanada avmarka rúsdrekkanýtslu og skaðar avleiddir av rúsdrekka. Tað er eisini prógvað, at avmarkingar í upplatingartíðum hjá sølustøðunum umframt landafrøðilig plasering í mun til skúlar og størri arbeiðspláss minka um rúsdrekkanýtsluna46. 5.5.1 Rúsdrekka – støðan í Føroyum</p>
<p>Kjakast hevur verið nógv um rúsdrekkanýtsluna í Føroyum síðani seinnu helvt av 1800‐talinum. Skaðiligu árinini av rúsdrekka fyri bæði einstaklingar og samfelag høvdu við sær eitt krav frá fólkinum um eina tálmandi lóggávu, sum varð samtykt fyrst í 1900‐talinum. Eftir hetta bar ikki til at keypa rúsdrekka í smásølu í Føroyum fyrr enn í 1992, tá rúsdrekkaeinkarsøla varð stovnað eftir norðurlendskari fyrimynd.</p>
<p>Nýtslan av rúsdrekka hundrað tey seinastu árini broytist nógv, sum tað sæst í talvu 5.8. Nýtslan var lægst í tíðini millum fyrra og seinna heimsbardaga og er síðani spakuliga økt til nýtsluna í dag, sum er umleið 7 litrar av reinum alkoholi fyri hvønn persón yvir 15 ár. Hetta er nakað lægri enn í Danmark og Grønlandi. Føroyar er tað norðurlandið, sum hevur flest fráhaldsfólk, t.v.s. fólk, ið slettis ikki drekka rúsdrekka (27% av konufólkunum og 14% av monnunum). Hetta er ikki broytt síðani rúsdrekkalóggávan broyttist. Sambært kanningini ”Hvussu hevur tú tað?” frá 2006/07 er bert 45 www.cancercode.org./figure4.htm 46Magnusson, Cecilia. Cancerprevensjon. 2008. Bilag til den svenske kræftplan. p 31 63 ein lítil partur av monnum (4‐6%) og enn minni partur av kvinnunum, sum drekka meira enn tilráðingarnar frá Heilsustýrinum47.</p>
<p>Alkoholkonsum í Føroyum í 165 år</p>
<p>Kelda: Elin Súsanna Jacobsen: Rúsdrekka -Siðir og ósiðir</p>
<p xml:lang="dan">Rúrdrekkanýtsla pr. innb.-1,002,003,004,005,006,007,008,0018301870190019021904190619161930195019701985</p>
<p>Ár</p>
<p>Litrarpr. íbúgvayvir 15 árpr. íbúgva</p>
<p xml:lang="dan">Kil de: Nor dic Sta t is ti ca l Ye ar book 2007</p>
<p xml:lang="dan">Prosentandelen av svarpersonerne som opgir at de ikke har drukket alkohol siste 12 måneder fordelt på kjønn og alder</p>
<p xml:lang="dan">Kilde: Alcohol i Norden og Det Færøske Rusmiddelråd</p>
<p><em type="bold">Menn </em></p>
<p xml:lang="dan">Finnland Island</p>
<p xml:lang="dan">Norge</p>
<p xml:lang="dan">Sverige</p>
<p xml:lang="dan">Førøerne 91 Førøerne 9420-29644351730-4971285121050-69112319152420</p>
<p xml:lang="dan">Total10121181314</p>
<p xml:lang="dan"><em type="bold">Kvinner </em>20-2981092252130-4917261410232250-69435037284043 </p>
<p xml:lang="dan">Total 27 20 15 28 27</p>
<p>Talva 5.8 (t.v.) Alkoholnýtsla í Føroyum í 165 ár</p>
<p>Talva 5.9 (t.h.)Prosent av fólki í teimum ymsu norðurlondum, sum siga seg als ikki at hava drukkið rúsdrekka seinasta árið.</p>
<p>Orsøkin til at rúsdrekkanýtslan í Føroyum er lutfalsliga lág sammett við í Danmark má metast at standast av tí tálmandi rúsdrekkapolitikkinum, sum byggir á at nýta atkomu og prís sum javningaramboð. Eisini skal havast í huga stóra talið á fráhaldsfólkum í Føroyum. Skal tað eydnast at halda nýtsluni á verandi stigi, og kanska lækka hana, sum sýnist hóskandi sæð frá einum krabbameinsfyribyrgjandi sjónarmiði, verður neyðugt eisini í framtíðini at nýta hesi javningaramboð. Tað tykist ikki realistiskt bert við upplýsing at náa eini so lágari nýtslu sum í mesta lagi 2 alkoeindir fyri mannfólk um dagin og 1 alkoeind fyri konufólk. <em type="bold">5.6 Sólarljós </em></p>
<p>Húðkrabbi er í mestan mun – men ikki bert – ein sjúka, ið ein sær hjá hvítum. Flestu tilburðirnir eru á støðum, har búfólk við ljósari húð eru fyri nógvari ultraviolettari geisling sum t.d. í Avstralia. Størsta umhvørvisliga orsøkin til húðkrabba er at vera nógv í sól, og UV‐geisling er mett sum tann parturin av sólarljósinum, ið er atvoldin til húðkrabba.</p>
<p>Móðurmerkjakrabbi er tað slagið av húðkrabba, har vandin er størstur fyri spjaðing og deyða. Talva 5.10 vísir talið á móðurmerkjakrabbatilburðum býtt á aldursbólkar í útvaldum londum. Títtleikin er nógv størstur í Avstralia. 47http://www.health.fo 64</p>
<p><em type="italic"></em><em type="bold">48 . </em></p>
<p type="listitem">Tað eru trý høvuðssløg av húðkrabba, ið standast av at vera í sólini:</p>
<p type="listitem">Plátukyknukrabbi vísir týðiligasta samanhangin við áhaldandi sólargeilsing. Hetta slagið av húðkrabba er tí tann mest vanligi hjá persónum, ið hava útiarbeiði.</p>
<p type="listitem">Basalkyknukrabbi er vanligasta slagið av húðkrabba og samstundis tað minst hættisliga, tí tað  breiðir  seg  ikki.  Basalkyknukrabbi  hevur  sama  samband  við  sólargeilsing  sum  móðurmerkjakrabbi.</p>
<p type="listitem">Móðurmerkjakrabbi  sær  út  til  at  hava  samband  við  reglubundna  sólargeisling,  t.d.  tá  ein sólar  sær  og  uttandura  ítróttarvirksemi.  Fólk,  sum  fyrr  eru  blivin  sólskáldað,  eru  í  størri  vanda fyri at fáa móðurmerkjakrabba.</p>
<p>Útbreiðslan av móðurmerkjakrabba er í tíðarskeiðnum frá 1960 til 1990 tvífaldað, hvat sambært ECAC kann standast av, at fólk í øktan mun hava verið úti í sólini seinastu øldina.</p>
<p>Útbreiðslan av plátukyknukrabba og basalkyknukrabba er eisini vaksin í øllum evropeiskum londum. Hóast hesi sløg als ikki eru so lívshættislig sum móðurmerkjakrabbi, umboða tey 95% av øllum húðkrabbatilburðum, og viðgerðin hevur við sær munandi útreiðslur fyri heilsuverkið.</p>
<p>Granskarar mæla tí til hóvliga sólarnýtslu, at minka um sólargeisling fyri lívið, og serstakliga at koma sær undan ekstremari sólargeisling og sólskáldan.</p>
<p>Kortini eru ikki allir evropearar í líka stórum vanda at fáa húðkrabba. Ljós menniskju eru í størst vanda, serliga tey við reyðum hári og frøknum og tey, sum hava lyndi til sólskáldan.</p>
<p>Besta verjan móti summarsólini fæst við als ikki at vera í sólini. Serliga millum klokkan 11 og 15, tá UV‐geislingin er sterkast. Tættvovið tungt bummull verjir væl. Klædnaídnaðurin mennir í størri mun klæðir við eginleikum, ið verja væl móti sólini, og er hetta sera virðismikið, serstakliga har tað er trupult at halda seg úr sólini. 48 www.cancercode.org./figure6.htm 65</p>
<p>Sólkrem er gagnligt at verja húðina á støðum sum í andlitinum og á oyrunum. Sólkrem kann verja ímóti plátukyknukrabba, men enn vanta prógv fyri, at tað eisini verjir móti basalkyknukrabba og móðurmerkjakrabba. Brúkar ein sólkrem, er tað kortini ógvuliga týdningarmikið ikki at leinga tíðina, ein er í sólini, tí hetta kann hava við sær størri vanda fyri móðurmerkjakrabba.</p>
<p>Somuleiðis eigur ein at halda seg frá solarium, tí geislingin frá hesum tólum líkist tí slagnum av sólgeislum, sum kunnu tengjast at útbreiðsluni av móðurmerkjakrabba.</p>
<p>Altjóða granskingarmiðstøðin fyri krabbamein, IARC, staðfestir, at vandin fyri at krabbamein tekur seg upp av at nýta solarium økist við 75% fyri persónar undir 30 ár. IARC hevur fyri stuttum flokkað solarium í hægsta vandabólk, ið asbest, sigarettir og arsenikk eisini teljast uppí. Nøkur lond, m.a. Týskland, Frakland og Skotland umframt fleiri amerikanskir statir, hava sett bann fyri, at ung undir 18 ár kunnu nýta solarium. Í svensku krabbameinsætlanini, ið var útgivin í februar, verður eisini mælt til eitt bann fyri solarium hjá hesum aldursbólki. 5.6.1 Sólarljós – støðan í Føroyum</p>
<p>Føroyar liggja langt norðuri, og aloftast er tað so samdrigið, at sólarljósið ikki er nóg sterkt til at tað kann metast sum heilsuskaðiligt. Í nøkrum førum fáa fólk so lítið av sólarljósi, at tey koma í trot av D‐vitamin, sum verður ment í kroppinum av strálunum frá sólini. <em type="bold"></em></p>
<p>Men tey seinnu árini er talið av húðkrabbatilburðum í Føroyum økt ógvusligt. Frá 1995‐2005 er talið næstan trý‐faldað – frá 16 í 1995 til 52 í 2005. Eisini talið á móðurmerkjakrabbatilburðum (malignt melanom) er økt ógvusligt. Í 90‐unum vóru tað 1‐2 tilburðir um árið, men í 2004 var talið 10, og í 2005 var tað 15. Sama rák sæst í Íslandi49. Økta talið á húð‐ og móðurmerkjakrabbatilburðum metir mann partvís standast av øktu nýtsluni av solarium síðan 70‐unum og partvís at fólk ferðast meira suðureftir, har sólin er sterkari enn her.</p>
<p>Ein Gallup‐kanning frá 2007 vísir, at 47% av føroyingum í aldrinum 15‐24 ár nýta solarium regluliga. Av hesum nýtir ein fimtingur solarium hvørja viku50. At so nógv ung regluliga nýta solarium, hóast tað í mong ár hevur verið greitt, at solarium kann elva til krabbamein, er sera órógvandi og kann benda á, at upplýsing eina ikki er nóg mikið til at minka um nýtsluna av solarium.</p>
<p>Landslæknin í Føroyum og formaðurin fyri Fólkaheilsuráðið ráða í einum tilmæli til landsstýrismannin í heilsumálum til, at vit í Føroyum seta forboð fyri, at ung undir 18 ár nýta solarium51. <em type="bold">5.7 Krabbameinselvandi evnir </em></p>
<p>Eitt týðandi tal av nátúrligum og mannagjørdum krabbameinselvandi evnum í umhvørvi og á arbeiðsplássum eru seinastu árini eyðmerkt. Hetta hevur havt við sær stóra minking í talinum av krabbameinstilburðum, sum standast av hesum evnum.</p>
<p>Tey sløgini at krabbameini, sum oftast eru tengd at evnum á arbeiðsplássum, eru lungnakrabbi, krabbamein í bløðruni, lungnahinnukrabbi, krabbamein í barka, blóðkrabbi, krabbamein í livrini, krabbamein í nasaholu og húðkrabbi (ikki móðurmerkjakrabbi). Rættiliga nógv onnur sløg av krabbameini hava eisini verið knýtt at evnum á arbeiðsplássum, men evidensurin er veikari. Hetta eru krabbamein í munni, svølgrúmi, vælindi, maga, langa og baktarmi, brisi, brósti, steinum, nýra, bløðruhálskertli, heila, beini, eitli, sarkom í bleytpørtum (bløddelssarkom) og myelomatose. 49 Fylgiskjal 2. 50 Gallupkanning fyri Góðan Morgun Føroyar (í Kringvarpi Føroya), kunngjørd 8. nov. 2007 51 Fylgiskjal 2. 66</p>
<p>Tey flestu kendu krabbameinselvandi evnini umframt tey, ið eru undir illgruna at vera krabbameinselvandi, eru vorðin mett av altjóða granskingarmiðstøðini fyri krabbamein, IARC. Ein røð av evnafrøðiligum ella alisligum evnablandingum eru vorðin flokkað sum krabbameinselvandi evnir mótvegis menniskjum (bólkur 1 í flokkingini hjá IARC). Harumframt eru fleiri evnir ella ídnaðarmannagongdir vorðin flokkað sum antin <em type="italic">helst </em>krabbameinselvandi ella <em type="italic">møguliga </em>krabbameinselvandi. </p>
<p>At koma í vanda orsakað av umhvørvinum verður vanliga skilt á tann hátt, at talan er um vandar, sum hvør einstakur ikki hevur beinleiðis tamarhald á. Hetta fevnir um luftdálking, dálking av drekkivatni, passiv royking, radon í húsum, ov nógv sólarljós, matvørudálking (eitt nú leivdir av skaðakyktaeitri), dioxin ella umhvørvislig østrogen, burturveiting av kemikalium frá ídnaði og øðrum.</p>
<p>Væntandi fer talið á krabbameinstilburðum í lungnahinnu at hækka næstu 10‐20 árini í fleiri ES‐ londum orsakað av arbeiði við asbesti fyri árum síðan. Hetta hóast asbest hevur verið forboðið í nøkrum ES‐londum síðani fyrst í 1990‐unum. Tað er tí torført at áseta álítandi tal fyri krabbameinstilburðir, har orsøkin kann beinast á krabbameinselvandi evnir í arbeiðsumhvørvinum, og sum tí heilt ella lutvíst kann sleppast undan við avmarkaðum sambandi við evnini.</p>
<p>Mett verður, at arbeiðsumhvørvið er atvoldin til 5 % av øllum krabbameinstilburðum, sigur ECAC. 5.7.1 Krabbameinselvandi evnir – støðan í Føroyum</p>
<p>Regluverkið í Føroyum er í høvuðsheitum tað sama sum í Danmark. Arbeiðseftirlitið í Føroyum fylgir kunngerðunum frá Direktoratet for Arbejdstilsynet í Danmark, tá talan er um evnir og tilfar, herímillum flokkingini av krabbameinselvandi eginleikum. Á matvøruøkinum fylgir føroyski myndugleikin, Heilsufrøðiliga Starvsstovan, ES reglunum, tó soleiðis, at um so er, at tey í Danmark ella øðrum norðurlandi hava strangari reglur, so verða hesar fylgdar. Mett verður, at henda siðvenja er ráðilig og í samsvari við okkara fakliga kapasitet. <em type="bold">5.8 Koppseting fyri krabbamein </em></p>
<p>Seinastu 30 árini er komin fram stór vitan um tann leiklut, sum smittuvandamiklir faktorar hava á framvøkstur av krabbameini. Hetta ber í sær, at viðgerð fyri bakteriur og virus umframt koppsetingarskipanir fáa størri og størri leiklut í viðgerð og fyribyrging av krabbameini.</p>
<p>Sambært IARC stava umleið 18 % av øllum krabbameinssløgum í allari verðini frá mótstøðuførum ígerðum við virus, bakterium ella parasittum. Í Evropa verður talið mett at vera 10%. Krabbameinssløgini, talan er um, eru í høvuðsheitum lívmóðurhálskrabbi, livrakrabbamein, magakrabbamein og nøkur hæmatologisk krabbameinsløg, t.d. leukæmi og non‐Hodgkins lymfom.</p>
<p>Livrakrabbamein er í flestu førum elvt av ígerð við Hepatitis B virus og Hepatitis C virus. Í fleiri ár hevur verið møguligt at blíva koppsett fyri Hepatitis B virus, men í nøkrum EU londum verða íbúgvararnir ikki koppsettir sum liður í barnakoppsetingarskránni. Eitt dømi er Danmark, har tey meta, at títtleikin av hesum virus‐slagnum er lágur. Í løtuni finst eingin koppseting fyri Hepatitis C virus.</p>
<p>Viðvíkjandi magakrabbameini gevur ígerð við bakteriuni Heliobacter pylori seks ferðir størri vanda fyri at fáa krabbamein í maganum. Uml. 65% av magakrabbameinstilburðunum í ES stava frá ígerð við hesari bakteriuni. Tað ber til at viðgera ígerðir við antibiotika, men hetta verður ikki mett at minka um vandan fyri krabbameini. Hóast fleiri royndir er enn ikki eydnast at menna eitt koppingarevni móti Heliobacter pylori.</p>
<p>Tá talan er um hæmatologiskar krabbameinssjúkur, verður hildið, at ávís sløg av virus eru atvoldin til nógvar tilburðir. Eisini er illgruni um, at blóðkrabbi hjá børnum kann knýtast at smittuvandamiklum faktorum, men óvist er hvørjum. 67</p>
<p>Í sambandi við lívmóðurhálskrabba eru ymisk sløg av Human Pappiloma Virus (HPV) funnin í 99% av vevnaðarroyndunum frá kvinnum við lívmóðurhálskrabba. Sambært granskarum merkir hetta, at samband er millum smittu við HPV og framvøkstur av lívmóðurhálskrabba. HPV smittar við kynsligum sambandi. Enn finst eingin munadygg viðgerð fyri HPV, men tað er ment eitt koppingarevni ímóti teimum vanligastu sløgunum av virusi.</p>
<p>Koppseting fyri HPV er seinastu árini sett í verk í fleiri londum kring heimin. Í Føroyum varð skipanin sett í verk í ár. Í kunngerð frá februar 2009 kunngjørdi Heilsumálaráðið, at gentur føddar 1. januar 1995 ella seinni, kunnu verða koppsettar fyri HPV, tá tær eru fyltar 14 ár. Koppsetingin skal verða framd, innan genturnar eru fyltar 15 ár. Í Danmark verða genturnar koppsettar fyrr – frá 12 ára aldri.</p>
<p>Orsøkin til at heilt ungar gentur verða koppsettar, er at koppingarevnið skal veitast, áðrenn tær náa at verða smittaðar við HPV. Og av tí at HPV smittar við kynsligum sambandi, verður mett, at neyðugt er at koppseta, áðrenn genturnar gerast kynsliga virknar. Í Danmark mælir Kræftens Bekæmpelse annars til, at ungar kvinnur upp í 26 ár eisini verða koppsettar fyri HPV. <em type="bold">5.9 Fyribyrging í Føroyum í framtíðini </em></p>
<p>Tá sannlíkt er, at ein triðingur av øllum krabbameinstilburðum kunnu fyribyrgjast, er tað týdningarmikið, at vit í Føroyum fara undir tiltøk við atliti at minka um tilburðirnar og harvið deyðatalið av krabbameini.</p>
<p>Av tí at ein lutfalsliga stórur partur av føroyska fólkinum roykir, finst ein stórur fyribyrgingarmøguleiki har. Tað týdningarmesta er at fyribyrgja, at fólk byrja at roykja, og at fáa tey, ið roykja, geva uppat aftur at roykja. Stórur dentur má tí framhaldandi leggjast á at upplýsa um vandarnar við royking. Hóast tubbaksprísurin í Føroyum er høgur, kann umhugsast at hækka hann enn meira.</p>
<p>Viðvíkjandi rørslu (og yvirvekt) er tað týdningarmikið, at tað gerst áhugavert og trygt fyri borgararnar at ganga/súkkla heldur enn at nýta bil. Rørsla eigur at hugsast inn í allar vega‐ og byggiverkætlanir í framtíðini. Hetta er eisini gagnligt frá einum umhvørvisligum sjónarmiði. Rørsla eigur eisini gerast størri partur av gerandisdegnum hjá børnum á stovnum og í skúlum.</p>
<p>Evidensurin fyri at frukt og grønmeti fyribyrgja krabbamein er greiður. Myndugleikar eiga tí at tryggja, at landsins borgarar longu í barnaárunum eta nógv av frukt og grønmeti. Ein góður máti at røkka øll børnum við hesum boðskapi kann vera at geva øllum skúlabørnum frukt í skúlatíðini.</p>
<p>Dentur má leggjast á at upplýsa um skaðiligu árinini, sum rúsdrekka og solarium hava í mun til krabbamein. Solarium eru so heilsuskaðilig, at ung undir 18 ár eiga ikki at fáa atgongd til solarium. Haldast kann kanska uppá, at tað er trupult at handhevja eitt slíkt forboð, tí næstan øll solarium eru ómannað og tí er eingin til at kanna, um ung undir 18 ár nýta tey. Arbeiðsbólkurin metir, at handhevjan av aldursmarkinum má verða ein uppgáva hjá teimum, ið eiga hesi solarium – á sama hátt sum tá ein keypir rúsdrekka og sigarettir. <em type="bold">5.10 Vit mæla til: </em>4. At solarium verður bannað fyri ung undir 18 ár. 5. At dagstovnar, skúlar og arbeiðspláss geva møguleika til rørslu í minsta lagi ½ tíma dagliga. </p>
<p>Og at myndugleikarnir hugsa rørslu inn í framtíðar vegætlanir. 6. At prísur og atkomuleiki framhaldandi verða brúkt til at avmarka alkoholnýtsluna. 7. At tað verður umhugsað at hækka prísirnar á tubbaki enn meira. Atlit mugu tó takast til, hvussu høgur prísurin kann verða, áðrenn fólk byrja at smugla tubbak. 68 8. At myndugleikarnir miðvíst stuðla og eggja borgarunum, serliga børnum og ungum, til sunnar kostvanar. Til dømis við matpolitikki á dagstovnum og fruktskipan í skúlunum. Møguligar útreiðslur kunnu fíggjast við at hækka avgjaldið á ósunnum matvørum. 9. At Fólkaheilsuráðið kunnar meira um vandarnar við royking, alkoholi, sólnýtslu, yvirvekt, og hvussu ein verjir seg fyri HPV‐smittu. 10. At koppsetingin fyri lívmóðurhálskrabba fevnir um somu aldursbólkar sum í Danmark.</p>
<p>Avgera Danmark og hini norðurlondini at víðka skipanina til aðrar aldursbólkar, eiga Føroyar at gera tað sama. 69 <em type="bold">6 Screening </em></p>
<p>Tá mann í einum samfelag screenar fyri sjúkur, kannar mann íbúgvararnar – ella skipaðar útvaldar bólkar – fyri eina ávísa sjúku. Málið er at finna fram til teir persónar, sum eru sjúkir ella eru í einum ávísum vandabólki.</p>
<p>Viðvíkjandi krabbameini so screenar mann fyri at finna sjúkuna, áðrenn persónurin sjálvur hevur møguleika fyri at varnast sjúkuna og í so mikið góðari tíð, at góðir møguleikar eru fyri at lekja. Eitt dømi er bróstkrabbi. Tað ber eisini til at screena fyri at finna undanstig til krabbameinssjúkur, áðrenn hesi menna seg til veruliga sjúku. Screening fyri lívmóðurhálskrabba er eitt dømi um hetta. Fyrimunirnir við screening eru millum annað, at vónirnar fyri lekidóm fyri sjúkuna eru betri, tá hon verður funnin tíðliga. Eisini er screening ein tryggleiki hjá teimum, sum verða kannað og har ongin sjúka verður funnin. Haraftrat er tað vanliga bíligari at viðgerða sjúklingar tíðliga, enn tá sjúkan er komin langt.</p>
<p>Kortini kunnu tað eisini vera vansar við screeningini. M.a. ov nógv viðgerð av sokallaðari <span type="quote" xml:lang="dan">”borderline”</span> diagnosum, t.v.s. tilburðum, sum ikki menna seg í tann mun at teir krevja viðgerð. Eingin kanning er 100% álítandi og tær kunnu geva bæði følsk negativ og følsk positiv úrslit. Eisini kann eitt screenings‐úrslit hava við sær, at sjúklingar verða noyddir til at liva í langa tíð við krabbameinsdiagnosu, sum, hóast skjóta viðgerð, kortini ikki gerast frískir52.</p>
<p>Heimsheilsustovnurin, WHO, hevur sett upp nakrar grundreglur fyri screeningætlanir. Til dømis, at sjukan skal vera ein týdningarmikil heilsutrupulleiki, tað skal finnast ein góðkend viðgerð fyri sjúkuna, tað skal eisini vera ein hóskandi kanningarháttur sum luttakararnir í kanningini kunnu góðtaka, og haraftrat skulu útreiðslurnar av screeningini hava eitt rímiligt samsvar við samlaðu útreiðslurnar hjá heilsuverkinum53.</p>
<p>Vanligastu screeningshættirnir innan krabbamein eru fyri lívmóðurhálskrabba og bróstkrabba (mammografi). Tey seinastu árini hava serfrøðingar viðmælt at seta í verk screening fyri krabbamein í langa og baktarmi. Haraftrat eru royndir gjørdar við screening fyri aðrar krabbameinssjúkur, nevniliga krabbamein í bløðruhálskertli (prostata) og lungnakrabba. <em type="bold">6.1 Screening fyri lívmóðurhálskrabba </em></p>
<p>Í nógvum menningarlondum er lívmóðurhálskrabbamein eitt av vanligastu krabbameinssløgunum – sjúkan svarar til 25% av øllum kvinnuligum krabbameinssjúkum. Í ídnaðarlondunum er sjúkan ikki so títt. Í Eystur‐ og Miðevropa fáa 15‐25 kvinnur av hvørjum 100.000 kvinnum krabbamein í lívmóðurháls. Týdningarmesta orsøkin til lívmóðurhálskrabba er smitta við ávísum sløgum HPV‐ virus, aloftast við kynsligari samveru. Við nýggjum kanningarhættum at ávísa HPV‐virus, kann mann finna HPV‐DNA i yvir 90% av øllum royndum av lívmóðurhálskrabbameini og í 75‐85% av teimum ringu undanstigunum til sjúkuna (meira um HPV parti 5).</p>
<p>Virknaðurin av screening fyri lívmóðurhálskrabba er ongantíð blivin ávístur í sonevndum randomiseraðum kanningum. Tað er kortini nóg mikið av evidensi, sum vísir virknaðin av sonevndu kyknuroyndunum (PAP‐smear), ið eru gjørdar 3.‐ 5. hvørt ár. 52 Omsorg og kunnskap! Norsk kreftplan. NOU (Norges Offentlige Utredninger) 1997:20, s 125‐129 53 IARC. Cancer Epidemiology: Principles and Methods, 1999 70</p>
<p>Evidensurin er grundaður á case‐kontrol og kohorte‐kanningar, á gongdina gjøgnum tíð og haraftrat landafrøðiligar munir knýttir at screening. Tann størsta av hesum er ein kanning, sum altjóða granskingarstovnurin, IARC, hevur gjørt. Kanningin vísti, at tað er ógjørligt at útrudda sjúkuna og at maksimala verjan eftir eitt negativt kyknuskav er umleið 90 %, og tað fer hon at vera í fleiri ár aftan á royndina. Henda niðurstøða er í samsvari við úrslitið av kanningum, sum hava víst, at flestu undanstig hava fleiri ár um at mennast til krabbamein.</p>
<p>Í norðanlondunum var árligi títtleikin av lívmóðurhálskrabba 15‐30 tilburðir fyri hvørjar 100.000 kvinnur, áðrenn umfatandi screeningsskipanir vórðu settar í verk. Miðskeiðis í 1980‐unum eftir skipaða screening í nógv ár, var samlaði títtleikin lækkaður niður í 1‐15 tilburðir fyri hvørjar 100.000 kvinnur.</p>
<p>ECAC mælir til, at screening fyri lívmóðurhálskrabba verður bjóðað øllum kvinnum frá 23‐59 ár. Tað er avmarkaður evidensur fyri nyttuna í at screena kvinnur yvir 60 ár, av tí at títtleikin av tyngri stigum av kyknubroytingum er størstur millum 40 og 60 ár. At screena hendan aldursbólk hevur við sær ein ávísan vanda fyri følskum positivum úrslitum og kann hava við sær umfatandi viðgerð, sigur ECAC. 6.1.1 Screening fyri lívmóðurhálskrabba í øðrum londum</p>
<p>Í Íslandi fóru tey undir screening fyri lívmóðurhálskrabba longu 1964. Frá 1969‐1987 var screeningin avmarkað til aldursbólkin 25‐69 ár, men frá 1988 vórðu kvinnur niður í 20 ára aldur eisini tiknar við í screeningsfjøldina. Kvinnurnar verða kallaðar til screening annað hvørt ár54.</p>
<p>Bæði í Finnlandi og í Svøríki settu tey seinast í 1960‐unum í verk landsumfatandi screening fyri lívmóðurhálskrabba. Í Noregi gjørdist ein verulig screeningsskipan ikki veruleiki fyrr enn í 1995, men fleiri ár frammanundan varð screenað kring landið á meira óskipaðan hátt.</p>
<p>Í Danmark hevur verið screenað fyri lívmóðurhálskrabba í skiftandi mun síðani fyrst í 1960‐unum. Teir ymsu landslutirnir hava so við og við sett í verk screeningsskipanir, men ikki fyrr enn í 2006 varð skipanin landsumfatandi. Í Danmark fevnir skipanin um allar 23‐59 ára gamlar kvinnur triðja hvørt ár55. Í 2007 viðmælti danska Heilsustýrið, at allar kvinnur yvir 50 ár verða bjóðaðar kanning fimta hvørt ár. Screening av kvinnum 65 ár og eldri kann halda uppat, um tær síðstu 2 kyknuroyndirnar seinasta 10 ára skeiðið hava verið negativar.</p>
<p>Øll Norðurlondini hava havt eina lækking í tilburðunum av lívmóðurhálskrabba, síðani screeningin byrjaði. Samanberingin millum Norðurlondini bendir á, at fallið í tilburðunum er tengd at, nær screeningin er byrjað56.</p>
<p>ECAC sigur, at persónlig innnbjóðing – saman við góðari vegleiðing í miðlunum – er týdningarmesti hátturin at fáa eitt stórt luttakaraprosent. Ókeypis kanning hevur eisini víst seg at økja luttøkuna. Góðskutrygging av øllum stigunum í skipanini, mátingar, leypandi eftirmeting av funnum krabbameinstilburðunum og tulking av følskum positivum/følskum negativum úrslitum eru týdningarmikil.</p>
<p>Gjørdar eru evropeiskar leiðreglur fyri góðskueftirlit av screening fyri lívmóðurhálskrabba, og hesar verður fylgdar í mestan mun í Evropa. 54 www.krabb.is/cancer/screening 55 Sundhedsstyrelsen. Screening for livmoderhalskræft – Anbefalinger. 2007 56 Sundhedsstyrelsen. Screening for livmoderhalskræft – Anbefalinger. 2007 71 6.1.2 Screening fyri lívmóðurhálskrabba – støðan í Føroyum</p>
<p>Føroyskar kvinnur millum 25 og 59 ár eru triðja hvørt ár síðani 1995 bjóðaðar til eina screening fyri livmóðurhálskrabba. Læknin tekur eina kyknuroynd úr lívmóðurhálsinum, og hendan verður send til patologisku deild á Landssjúkrahúsinum, sum síðani sendir hana víðari til kanning í Danmark.</p>
<p>Meðan talið av nýggjum krabbameinstilburðunum í lívmóðurhálsi er fallið munandi í okkara grannalondum síðani miðskeiðis í 60‐unum, er talið økt í Føroyum. Síðani seinast í 90‐unum tykist tað tó at vera eitt fall í tilburðunum, sí talvu 6.1. Føroyska talið er tó so lítið, at tað skiftir nógv ár undan ári. Tí er tað ov tíðliga at siga, um lækkingin í títtleikanum tey seinastu árini er tekin um eitt støðugt fall í tilburðunum av lívmóðurhálskrabba.</p>
<p>Talva 6.1 Títtleikin av lívmóðurhálskrabba í Norðurlondum 1945‐2005.</p>
<p>Nógv bendir á, at skipanin við screeningini fyri lívmóðurhálskrabba í Føroyum treingir til eina umfatandi eftirmeting. Ein greining, sum 7 læknar í Føroyum gjørdu av skipanini í vár, vísa fleiri trupulleikar og óheppin viðurskifti57.</p>
<p>Sjálv screeningsætlanin er tilrættaløgd av patologisku deild á Landssjúkrahúsinum, sum stendur fyri dagligu stýringini. Deildin stendur fyri at senda út innbjóðingar, skráseting av svari og annars fylgja við í, at patologisku svarini verða fylgd upp. Tað er skrivarin á patologisku deild, sum einsamøll stendur við hesum uppgávunum. Sjálvt um tað er patologiska deild, sum stendur fyri dagligu stýringini, er patologurin ikki við í hesum arbeiði.</p>
<p type="listitem">Í stuttum peikar greiningin m.a. á hesar trupulleikar við screeningsskipanini fyri lívmóðurhálskrabba  í Føroyum:</p>
<p type="listitem">Eingin hevur ta yvirskipaðu ábyrgdina av screeningsskipanini. 57</p>
<p xml:lang="dan">Danielsen K, Hansen J et al: Det færøske screeningsprogram for livmoderhalskræft – en medicinsk teknologi vurdering.</p>
<p type="listitem" xml:lang="dan">Forskningstræningsprojekt 2009. 72</p>
<p type="listitem">Tað finnast ongar skrivligar leiðreglur fyri skipanina.</p>
<p type="listitem">Heilsumálaráðið hevur ikki beinleiðis ávirkan á skipanina og hevur ikki upplýsingar um tal á royndum, frávik o.a.</p>
<p type="listitem">Færri kvinnur verða innkallaðar, enn tað átti at verið.</p>
<p type="listitem">Bert ein KT‐ábyrgdari er, sum kennir til telduskipanina, ið verður nýtt til innakalling.</p>
<p type="listitem">Ógjørligt  er  at  taka  út  nýtiligt  hagfrøðiligt  tilfar  úr  telduskipanini,  og  hetta  ger  tað  ómøguligt at hava eitt góðskueftirlit, sum annars er heilt avgerandi.</p>
<p type="listitem">Tað  er  bara  ein  persónur  á  patologisku  deild,  sum  hevur  eina  nærri  vitan  um innkallingarmannagongdina.</p>
<p type="listitem">Tað er  eingin yvirskipað stýring, eingin  nevnd at taka avgerðir og ei heldur nakað skipað forum at seta spurningar til ella at móttaka broytingar í skipanini frá.</p>
<p type="listitem">Eingi rykkjarbrøv verða send til kvinnur, sum ikki møta til kanningar. Og tað er ógreitt, um kvinnur við manglandi respons upp á eina ella fleiri innbjóðingar automatiskt melda seg úr  screeningsskipanini.</p>
<p type="listitem">Umframt tey skipanarliga óhepnu viðurskiftini í screeningsskipanini, eru eisini trupulleikar, sum eru  knýttir  at  kommunulæknaskipanini,  som  fremur  meginpartin  av  kyknuroyndunum.  Millum  annað  verða hesir trupulleikar nevndir í greiningini hjá læknunum:</p>
<p type="listitem">Tey  smáu  viðurskiftini  í  Føroyum  gera,  at  líkt  er  til,  at  sjúklingar  hava  eitt  rættiliga  tætt privat (vinir, familja ella starvsfelagar) samband við kommunulæknan. Hetta kann hava við  sær, at summar kvinnur velja kanningina frá.</p>
<p type="listitem">Uml.  1/3  av  kommunulæknastørvunum  eru  antin  ómannað  ella  ávísar  tíðir  mannað  við vikarum.  Hetta  skiftið  av  ábyrgd  fyri  uppfylging  frá  persóni  til  persón  økir  um  vandan  fyri  ófullfíggjaðari ella óneyðugt seinkaðari uppfylging av kanningunum.</p>
<p>Í niðurstøðuni til greiningina mæla læknarnir til at seta eina ábyrgdarhavandi nevnd fyri screeningsskipanina fyri lívmóðurhálskrabba, sum t.d. kundi verið samansett av leiðandi serlækna í gynækologi, leiðandi serlækni í patologi, landslæknanum, formanninum fyri kommunulæknafelagið o.l. Hendan nevndin skal m.a. taka avgerðir um broytingar í uppbyggingini av screeningsskipanini og skal ráðgeva skrivaranum á patologisku deild. Harafturat viðmæla høvundarnir, at nýggja talgilda heilsuskipanin, THS (eisini nevnd Cosmic), sum frálíður kemur í staðin fyri verandi innkallingsskipan. Og at tað eigur at verða umhugsað, um gynækologiska deild á Landssjúkrahúsinum eigur at verða inndrigin í at taka kyknuroyndir orsakað av stóra trotinum á kommunulæknar. <em type="bold">6.2 Screening fyri bróstkrabba </em></p>
<p>Bróstkrabbamein kann verða uppdagað við mammografi, sum er ein røntgenkanning av bróstinum. Kanningin kann avdúka broytingar í bróstinum, sum kvinnan ikki sjálv kann merkja við fingrunum. Mammografi kann ikki fyribyrgja bróstkrabba, men kann avdúka krabbamein á byrjunarstigi, sum økir um vánirnar fyri, at sjúkan kann lekjast.</p>
<p>Sambært ECAC, er munandi evidensur fyri, at mammografiscreening er ein úrslitagóður háttur at minka um talið á kvinnum, sum doyggja av bróstkrabba. Sjey kanningar, sum fevndu um yvir eina hálva millión kvinnur, hava víst eina lækking í deyðiligheitini av hesari sjúkuni upp á 25% fyri tær 73 kvinnur, sum vórðu <em type="italic">bjóðaðar </em>screening. Deyðiligheitin fyri tær kvinnur, sum so <em type="italic">luttóku </em>í screeningini, lækkaði við einum triðingi. </p>
<p>Virðið av mammografiscreening av kvinnum undir 50 ár er kortini óvist, sigur ECAC. Kodeksið mælir til, at kvinnur fáa bjóðað screening fyri bróstkrabba, frá tí tær eru 50 ára gamlar. Screeningin skal gerast samsvarandi teimum evropeisku leiðreglunum fyri góðskueftirlit av mammografi58.</p>
<p>ECAC vísir á, at fjøruti ár við kliniskum kanningum, luttøku av fleiri hundrað granskarum og heilsustarvsfólki, umframt fleiri hundraðtúsund kvinnum í áratíggju longum kanningum, hevur givið úrslit til nóg góða skjalprógvan av effektivitetinum av mammografiscreeningini, sum heimilar, at hetta verður eitt tilboð í almenna heilsukervinum. Læknar og kvinnur skulu sannførast um, at luttøka í skipaðum screeningsætlanum gevur fyrimunir, treytað av, at neyðug kanning og viðgerð finst, sigur ECAC. 6.2.1 Mammografiscreening í øðrum londum</p>
<p>Tað eru fleiri ár síðani, at landsumfatandi mammografiscreening varð sett í verk í fleiri Norðurlondum og londum í vesturheiminum, t.d. í Íslandi (1987), Stórabretlandi (1995), Hollandi (1997), Svøríki (1997) og Noregi (2004). Í Týsklandi er mammografiscreening nýliga blivin landsumfatandi. Í øllum londunum verða kvinnurnar kannaðar 2. hvørt ár, men í Bretlandi er tað 3. hvørt ár. Í øllum londunum umfatar screeningstilboðið 50‐69 ára gamlar kvinnur, men nøkur hava eldri kvinnur við59. Í Íslandi og í nøkrum økjum í Svøríki eru haraftrat yngri kvinnur við (40‐49 ár). Í</p>
<p>Bretlandi eru ætlanir um at víðka um screeningsfjøldina, so hon í framtíðini fevnur um allar kvinnur í aldrinum 47‐73 ár60.</p>
<p>Í Danmark er mammografiscreening ikki vorðin landsumfatandi enn. Heilsustýrið hevur síðani 1997 mælt til, at kvinnur í aldrinum 50‐69 ár fáa tilboð um screening 2. hvørt ár. Fólkatingið samtykti í 1999 eina lóg, sum álegði amtunum at bjóða mammografiscreening til hendan málbólkin. Mammografiscreening skuldi setast í verk so hvørt sum neyðugur kapasitetur kundi fáast til vega. Tilboðið skal verða sett í verk í seinasta lagi í 2010.</p>
<p>Í vísindaligum høpi hevur verið nógv kjak um virðið á mammografiscreening, bæði í Evropa og USA. Atfinnarar meina, at gagnliga ávirkanin er minni og vansarnir størri, enn tað, tær ymisku kanningarnar, sum viðmæla mammografiscreening, peika á61.</p>
<p>Í kjalarvørrinum á atfinningunum eru hildnar tvær altjóða ráðstevnur um nyttuvirðið av mammografiscreening. Onnur varð hildin í Lyon av altjóða krabbameinsgranskingarstovninum, IARC, og hin var Heimstoppfundurin um Mammografiscreening, sum varð hildin í Milano av evropeiska stovninum fyri onkologi, EIO, í samstarvi við ES‐nevndina. Niðurstøðan av báðum ráðstevnunum var, at mammografiscreening er gagnlig, um hon verður skipað á rættan hátt og leiðreglur fyri góðskueftirlit verða fylgdar62.</p>
<p>Atfinningarnar móti mammografiscreening tykjast ikki at hava givið heilsumyndugleikunum í teimum londunum, sum hava landsumfatandi mammografiscreening, orsøk til at broyta teirra tilráðingar á hesum økinum. 58 European Guidelines for Quality Assurance in Mammography 59 T.d. Bretland til 70 ár og Holland til 75 ár. 60 www.cancerscreening.nhs.uk/breastscreen 61 Goetzsche PC, Olsen O: Is screening for breast cancer with mammography justifiable? Lancet 2000; 355: 129‐134 62 Kommissionen for de europæiske fællesskaber: Forslag til rådets henstilling om kræftscreening. 2003/0093 (CNS) s. 8 74 6.2.2 Screening fyri bróstkrabbamein – støðan í Føroyum</p>
<p>Í Føroyum verða kvinnur í løtuni ikki bjóðaðar skipaða mammografiscreening fyri bróstkrabbamein. Tær mammografikanningarnar, sum verða gjørdar, verða gjørdar á Røntgendeildini eftir ávísing frá lækna. Skiljast skal ímillum mammografi <em type="italic">kanning </em>og mammografi <em type="italic">screening </em>. Mammografikanning verður gjørd orsakað einum ítøkiligum (í størri ella minni mun) illgruna um krabbamein, t.d. at kvinnan hevur funnið ein knykil og lækni hennara sendir hana til mammografi. Mammografiscreening harafturímóti byggir ikki á nakran illgruna um krabbamein. Har verða kvinnur í einum ávísum aldri og við jøvnum millumbili innkallaðar at taka røntgenmynd av bróstinum. <em type="bold">6.3 Screening fyri krabbamein í langa og baktarmi </em></p>
<p>Screening fyri krabbamein í langa og baktarmi verður roknað millum tær screeningar, sum próvført minkar deyðiligheitina av sjúkuni. Screeningin verður framd við at taka royndir av skarninum og kanna fyri ósjónligt blóð. Kanningin gevur møguleika fyri at finna fleiri krabbameinsknyklar á lágum stigi. Krabbamein í langa og baktarmi verður funnið seint hjá meira enn helvtini av sjúklingunum, tí sjúkueyðkennini ikki vísa seg fyrr enn seint í sjúkugongdini.</p>
<p>ECAC sigur, at ávísingin av vælavmarkaðum kyknubroytingum, sum enn ikki eru vorðnar illkynjaðar, kallaðar polyppir, og høga yvirlivingin tíðliga í sjúkugongdini, ger krabbamein í langa og baktarmi væl egnað til screening.</p>
<p>Sambært ECAC er frá fleiri kanningum, sum hava fylgt screening við blóðkanning frá skarni, evidensur fyri at deyðiligheitin lækkar. Hendan vissan er so stór, at kodeksið mælir til, at menn og kvinnur fáa bjóðað screening fyri krabbamein í langa og baktarmi frá 50 ára aldri.</p>
<p>ECAC vísir á, at hóast evidensurin staðfestir, at screening er gagnlig, hava flestu íbúgvararnir í teimum framkomnu londunum onki tilboð fingið um screening fyri krabbamein í langa og baktarmi. So leingi hendan støðan stendur við, missir mann møguleikan at fyribyrgja ein fjórðing av teimum 138.000 andlátunum, sum árliga eru í ES av hesum slagi av krabbameini.</p>
<p>Í Danmark hava tey gjørt eina roynd at bjóða fólki í 50‐74 ára aldri screening fyri tarmkrabba í eitt tvey ára skeið. Verkætlanin varð gjørd í 2005‐2006 í fyrrverandi Vejle og Keypmannahavnar Amtum.</p>
<p>Funnir vórðu nógv fleiri tilburðir av krabbameini og polyppum í tarmunum, enn roknað varð við. Hetta hóast færri enn væntað tóku ímóti tilboðnum um at verða screenað.</p>
<p>Hjá teimum 50‐74 ára gomlu høvdu 1‐3% blóð í skarninum. Av hesum 1‐3% vórðu funnir krabbameinsknyklar hjá 10‐15% við kikarakanning av langanum. Hjá helvtini av hesum 10‐15% er sjúkan enn á lágum stigi. Tað vil siga, at møguleikin fyri at verða lektur, er størri63.</p>
<p>Kræftens Bekæmpelse í Danmark hevur tí ta greiðu áskoðan, at screening fyri tarmkrabbamein eigur at verða sett í verk sum landsumfatandi tilboð til allar borgarar millum 50‐74 ár. Somu áskoðan hevur Danish Colorectal Cancer Group, sum er ein felagsskapur við fakfólki, sum arbeiða við krabbameini í tarmi.</p>
<p>Screening fyri tarmkrabbamein er enn ikki sett í verk í Danmark. Í evropeiskum høpi verður arbeitt við einum uppskoti um leiðreglur fyri hetta slag av screening. Hesar skuldu eftir ætlan koma á heysti í ár. Heilsustýrið hevur gjørt av at bíða eftir hesari felags evropeisku serfrøðingametingini. Tilmælið hjá Heilsustýrinum verður eftir ætlan klárt tveir mánaðir eftir at evropeisku leiðreglurnar eru komnar. 63 www.cancer.dk 75 6.3.1 Screening fyri krabbamein í langa og baktarmi – støðan í Føroyum.</p>
<p>Í Føroyum hava vit ikki screening fyri krabbamein í langa og baktarmi. <em type="bold">6.4 Aðrar screeningar </em></p>
<p>Í krabbameinsgranskingarumhvørvinum verður javnan samskift um fyrimunir og vansar við screening fyri aðrar krabameinssjúkur, og viðhvørt verða royndir við screening gjørdar fyri hesar sjúkur. Her kunnu vit nevna screening fyri krabbamein í bløðruhálskertli hjá monnum (prostata) og lungnakrabba.</p>
<p>Viðvíkjandi krabbameini í bløðruhálskertli, finst ein einføld blóðroynd (sonevnda PSA‐royndin), sum kann vísa, um ein persónur hevur Prostata Specifikt Antigen í blóðinum. Eitt hækkað PSA‐tal kann benda á, at persónurin hevur krabbamein í bløðruhálskertli, men trupulleikin er, at økt PSA‐tal eisini sæst í sambandi við góðkynjaðar sjúkur í bløðruhálskertli.</p>
<p>Tvær stórar kanningar (ein evropeisk og ein amerikonsk) av screening fyri prostata við PSA‐royndini eru nýliga almannakunngjørdar. Báðar hava ta niðurstøðu, at miðvís PSA‐screening kann ikki viðmælast. Orsøkin er, at hendan screeningin gevur ógvuliga stóra ovurdiagnostisering og ovurviðgerð64, sum er munandi størri enn við screening fyri bróstkrabba, lívmóðurhálskrabba og krabbamein í langa og baktarmi. Onnur kanningin vísti lægri deyðiligheit ímillum tey, sum miðvíst vórðu kannað við PSA‐royndini, men hendan lækkaða deyðiligheitin varð mett ikki at viga upp í móti vansum við screeningini65. Hin vísti ongan signifikantan (týðandi) mun í deyðiligheitini66.</p>
<p>Niðurstøðan er, at PSA‐royndin eigur bert at verða brúkt í sambandi við ítøkiligan illgruna um krabbamein í bløðruhálskertli.</p>
<p>Fleiri kanningar er gjørdar av nyttuni í at brúka CT‐skanning at screena fyri lungnakrabba. Lungnakrabbi er millum tær vanligastu krabbasjúkurnar, er torfør at viðgera og hevur høga deyðiligheit.</p>
<p>Enn hevur mann ikki funnið ein hóskandi screeningshátt fyri lungnakrabba. Við CT‐skanningum finnur mann nógvar illgrunaverdar blettir á lungunum, men bert ein lítil partur av teimum er krabbamein. Haraftrat finnur mann ikki allar krabbameinsknyklar við CT‐skanning.</p>
<p>Av tí at nógv tann størsti parturin av lungnakrabbatilburðunum kann setast í samband við royking, verður mett, at munadyggasta fyribyrgingin av lungnakrabba er at lata vera við at roykja. <em type="bold">6.5 Krabbameinsscreening í Føroyum í framtíðini </em></p>
<p>Tá talan er um at finna krabbamein tíðliga, hevur arbeiðsbólkurin ta áskoðan, at íbúgvar í Føroyum eiga at fáa somu screeningstilboð sum í hinum Norðurlondunum, tó treytað av, at screeningin ikki hevur við sær órímiliga stórar útreiðslur, t.d við at ein stór screeningsfjøld noyðist at ferðast av landinum fyri at verða screenað67. Haraftrat meinar arbeiðsbólkurin, at øll screening fyri krabbamein, sum verður stovnað í Føroyum, skal ganga fyri seg í skipaðum ætlanum eftir altjóða leiðbeiningum, við góðskueftirliti á øllum stigum og við góðari kunning um fyrimunir og vansar. 64 Viðgerð fyri krabbamein í bløðruhálskertli kann hava við sær hjáárin, m.a. impotens og inkontinens. 65 http://content.nejm.org/cgi/content/short/360/13/1310 66 http://content.nejm.org/cgi/content/short/360/13/1320 67 Sambært meginreglunum hjá heimsheilsustovninum, WHO, skal kostnaðurin av at finna eina sjúku tíðliga standa í rímiligum lutfalli til samlaðu útreiðslurnar hjá heilsuverkinum. Hetta merkir, at ein ov stórur partur av teimum pengum, sum heilsuverkið hevur, eigur ikki at verða brúktur til screening fyri sjúkur, sum bert fá fólk hava. 76</p>
<p>Av tí at stór menning og gransking er farin fram á screeningsøkinum, er tað týdningarmikið, at føroyska heilsuverkið fylgir við í menningini. Samstundis er føroyska heilsuverkið ov lítið og hevur ov fáar serfrøðingar á krabbameinsøkinum til støðugt at kunna gera sjálvstøðugar greiningar og gransking viðvíkjandi screening. Tí er arbeiðsbólkurin av teirri áskoðan, at vit sum meginregla eiga at fylgja teimum tilmælum, reglum og vegleiðingum, sum Heilsustýrið í Danmark hevur góðkent/gjørt.</p>
<p>Arbeiðsbólkurin meinar í prinsippinum, at vit í Føroyum eiga at seta í verk mammografiscreening av føroyskum kvinnum. Byrjað eigur at vera við aldursbólkinum 50‐69 ár og so møguliga seinni útbyggja skránna til eisini at umfata kvinnur í øðrum aldursbólkum, t.d. niður í 40 ár og upp til 74 ár.</p>
<p>Haraftrat hevur arbeiðsbólkurin ta áskoðan, at screening fyri krabbamein í langa og baktarmi eigur at setast í verk í Føroyum eftir vegleiðing frá Heilsustýrinum og evropeiska serfrøðingabólkinum, sum ger leiðreglur fyri økið.</p>
<p>Tað er neyðugt, at screeningin gongur fyri seg eftir altjóða góðkendum leiðreglum. Møgulig frávik frá hesum fyri at tillaga screeningsskipanirnar til føroysk viðurskifti, mugu bert gerast eftir neyva vegleiðing frá Heilsustýrinum ella stovnum, sum hava serfrøði í at gera tílíkar leiðreglur.</p>
<p>Screeningin fyri lívmóðurhálskrabba má endurskoðast, m.a. fyri at fáa staðfest eina ábyrgd fyri henni. Eisini her má verða tryggjað, at altjóða leiðreglur verða fylgdar.</p>
<p type="listitem">Screeningsskráirnar  fyri  krabbamein  kundu  við  fyrimuni  verið  lagdar  inn  í  eina  felags  fyrisiting  –  eina  sokallaða  screeningseind,  sum  m.a.  stendur  fyri  innkalling,  savnan  av  úrslitum  o.a.  Ein  slík  screeningseind kundi eisini fevnt um screening fyri aðrar sjúkur enn krabbamein. Umframt at hava  allar screeningsskipanir á einum stað, hevur ein screeningseind eisini aðrar fyrimunir, til dømis:</p>
<p type="listitem">Kann optimera samskiftið við málbólkarnar fyri at økja luttøkuna í screening</p>
<p type="listitem">Kanna um ávísir bólkar velja screeningina frá og kann síðani mæla til átøk, sum kunnu økja luttøkuna hjá hesum bólkum</p>
<p type="listitem">Gera góðskueftirmeting av screeningini</p>
<p>Ein screeningseind er eitt sera gott hugskot, tá hugsað verður um rákið á hesum økinum, tí vit kunnu uttan iva vænta okkum fleiri sløg av screening komandi árini.</p>
<p>Hvussu krabbameinsscreeningsskipanir heilt ítøkiliga skulu setast í verk og skipast viðvíkjandi starvsfólki, hølum o.s.fr. mugu føroysku heilsumyndugleikarnir saman við viðkomandi fakbólkum taka støðu til.</p>
<p>Viðvíkjandi mammografiscreening er ikki alneyðugt, at screeningin skipanarliga og viðvíkjandi hølum er ein partur av Landssjúkrahúsinum. Arbeiðið kann útinnast aðrastaðni, um bert neyðuga útgerðin og manningin er til tað.</p>
<p>Tulkingin av mammografimyndunum kann gerast tann størsta avbjóðingin, av tí at stórt trot er á serútbúnum radiologum. Ikki bara í Føroyum, men eisini í londunum rundanum okkum. Tað eru nevniliga radiologarnir, sum tulka mammografimyndir. 5 serlæknastørv í radiologi eru normerað á Landssjúkrahúsinum, men bara 3 teirra eru sett. Deildin hevur avloysarar svarandi til umleið eitt starv. Tað vil siga, at longu til verandi virksemi er talið á radiologum ov lítið.</p>
<p>Tað kann umhugsast at senda screeningsmyndirnar til serfrøðingar uttanlands at tulka, til dømis til eina screeningseind í einum av Norðurlondunum. Til at tulka mammografiscreeningsmyndir krevjast tveir radiologar, sum óheftir av hvørjum øðrum hyggja at myndunum. Ynskiligt er tó, at í øllum førum ein av radiologunum, sum tulka myndirnar, er á staðnum, har myndirnar verða tiknar. Hinvegin er tað frægari at senda myndirnar av landinum til tulkingar, enn heilt at velja 77 mammografiscreeningina í Føroyum frá orsakað av trotinum á radiologar. Velur Heilsuverkið at senda myndirnar av landinum til tulkingar, skal hetta gerast eftir neyvari vegleiðing frá Heilsustýrinum og/ella stovnum, sum hava servitan á økinum.</p>
<p>Neyðugt er at seta ein arbeiðsbólk at fyrireika mammografiscreening í Føroyum.</p>
<p>Til mammografisceening krevst ein talgildur mammografur. Verandi mammografur á Landssjúkrahúsinum er frá 1992 og er ikki talgildur. Neyðugt verður at útvega nýggjan talgildan og tíðarhóskandi mammograf. <em type="bold">6.6 Vit mæla til: </em>11. At stovnað verður ein screeningseind at samskipa og hava ábyrgd av verandi og komandi screeningsætlanum fyri krabbamein í Føroyum. Eindin kann eisini fevna um screening fyri aðrar sjúkur. 12. At landsumfatandi mammografiscreening verður sett í verk í Føroyum. Screeningin skal í fyrstu atløgu fevna um kvinnur í aldrinum 50‐69 ár, men møguliga seinni víðkast til aðrar aldursbólkar. Tað eigur skjótast gjørligt at verða settur ein arbeiðsbólkur (við m.a. umboðum fyri Røntgendeildina, sjúkrahúsleiðslu og Heilsumálaráðið) til fyrireikandi arbeiðið. 13. At heilsumyndugleikarnir fylgja komandi tilmælinum frá evropeiskum serfrøðingum og </p>
<p>Heilsustýrinum um screening fyri krabbamein í langa og baktarmi. 14. At Heilsumálaráðið (ella komandi screeningseindin) skjótast gjørligt endurskoðar screeningina fyri lívmóðurhálskrabba. Endurskoðanin skal m.a. lýsa ábyrgdina fyri screeningini, tryggja innkallan, geva møguleikar fyri at taka út viðkomandi hagtøl úr skipanini og gera uppskot um átøk fyri at fáa fleiri kvinnur at luttaka i screeningini fyri lívmóðurhálskrabba. 78 <em type="bold">7 Tann optimala sjúklingagongdin </em></p>
<p>At fyrireika eina sjúklingagongd fyri krabbameinssjúklingar er ein ógvuliga kompleks uppgáva, sum fevnir yvir stórar avbjóðingar, og hvørs loysn ikki kann verða sett inn í ein eintýðugan formul. Umráðið umfatar eitt stórt tal av krabbameinsdiagnosum, sum bæði kunnu vera truplar at útgreina og sum krevja ógvuliga ymiskar kanningar‐ og viðgerðargongdir. Haraftrat eru nógvir heilsufakligir aktørar við í einhvørjari sjúklingagongd. Kanningar og viðgerðir kunnu sjáldan verða bjóðaðar í samanhangandi fysiskum kørmum, men ganga fyri seg spjatt út á ymiskum støðum. Tað eru tí nógvir møguleikar fyri, at tað kunnu koma skeivleikar antin í kontinuitetin ella í samskipanina av sjúklingagongdini.</p>
<p>Royndirnar hjá Krabbameinsfelagnum í Føroyum saman við royndum frá okkara grannalondum vísa eisini, at nógvir krabbameinssjúklingar ikki altíð uppliva eina optimala sjúklingagongd.</p>
<p>Sjúkugongdin er bæði kropsliga og sálarliga krevjandi fyri sjúklingarnar. Tí má føroyska heilsuverkið leggja øktan dent á spurningin, hvussu krabbameinssjúklingar kunnu fáa best møguliga sjúklingagongd. Tí er tørvur á at gera framhyggjandi tilmælir til tess at bøta um sjúklingagongdina fyri krabbameinssjúklingar í Føroyum, og verður hetta høvuðsendamálið í hesum partinum. <em type="bold">7.1 Optimala sjúklingagongdin </em></p>
<p>Ein optimal sjúklingagongd er treytað av fleiri viðurskiftum: Gott samband og samrøður millum sjúklingar og viðgerðara undir allari gongdini, skjótan diagnostikk og útgreining, stutta bíðitíð, samanhangandi viðgerðargongd og ein málrættaðan innsats, tá sjúklingurin er liðugt viðgjørdur, herímillum tilboð um endurmenning og palliatión. Niðanfyri er lagt fram eitt modell við nøkrum generellum metingum um, hvat ein góð sjúklingagongd er fyri krabbameinssjúklingar og sum tekur atlit til føroysk viðurskifti. Modellið hevur Lene Jarlbæk, sum er serlækni í onkologi og limur í arbeiðsbólkinum, gjørt.</p>
<p><em type="bold">Sjúklingurin leggur fram eitt sjúkueyðkenni – hjá egnum lækna/praktiserandi serlækna ella á sjúkrahúsi, sum verður kannað nærri. Kanningarnar hava við sær <span type="quote">”grundaðan illgruna um krabbameinssjúku”</span>, sum er stikkorðið til at seta í verk <span type="quote">”TA OPTIMALA SJÚKUGONGDINA”</span>, sum merkir: 1. </em></p>
<p>Ein optimal útgreining av tí grundaða illgrunanum upp á stytst møguligu tíð. <em type="bold">2. </em></p>
<p>Ein optimal læknafaklig meting av diagnosu og sjúkustigi, saman við teimum viðgerðarmøguleikunum, sum teir prognostisku og prædiktivu faktorarnir leggja upp til – tað vil siga meting í <span type="quote">”einum tvørfakligum toymi”</span>. <em type="bold">3. </em></p>
<p>Læknalig meting av støðu sjúklingans svarandi til ætlaðu viðgerðarmøguleikarnar. <em type="bold">4. </em></p>
<p>Kunning til sjúkling (og avvarðandi) um diagnosu, sjúkuútbreiðslu og viðgerðarmøguleikar. <em type="bold">5. </em></p>
<p>Íverksetan av viðgerðini. <em type="bold">6. </em></p>
<p>Støðug meting av viðgerðini (virknaður/hjáárin). <em type="bold">7. </em></p>
<p>A – Viðgerðargongdin endar, skifti til eftirlitisgongd. 79</p>
<p>B – Viðgerðargongd endar vegna vantandi virknað, nýggj meting við støðutakan til viðgerðarskifti. <em type="bold">8. </em></p>
<p>Í sambandi við residiv (at sjúkan kemur aftur) verður allur sekvensurin endurtikin.</p>
<p><em type="bold">Endurmenningin er ein innbygdur partur av tí optimalu sjúklingagongdini. Endurmenningin byrjar longu tá sjúklingurin verður kunnaður um sína sjúku og viðgerðarmøguleikarnar. </em></p>
<p><em type="italic">Útgreining av stigunum í tí optimala sjúklingagongdini </em></p>
<p>Til 1</p>
<p>Við optimalari útgreining meinast, at tað skjótast møguligt verður greitt: a. Um orsøkin til sjúkueyðkennið er krabbamein – tað vil siga, at tað antin er ein kyknuroynd ella ein vevnaðarroynd (biopsi), sum vísir illkynjaðar kyknur (=krabbameinskyknur). b. Hvat slag av krabbameini, tað snýr seg um (t.d. carcinom, sarkom, hæmatologiskt krabbamein). c. Hvar krabbameinið hevur sín uppruna (t.d. tarmi, brósti, mergi). d. Hvussu útbreitt er krabbameinið, tá diagnosen verður sett (=staging).</p>
<p>Ein optimal útgreining krevur, at sjúklingurin fær tilboð antin um eitt <span type="quote" xml:lang="dan">”diagnostiskt pakkaforløb”</span> ella eina gongd, har atgongdin til tær ynsktu kanningarnar fara fram í einum sonevndum accelereraðum tíðarsekvensi.</p>
<p>Til 2</p>
<p>Ein optimal læknafaklig meting av diagnosu, sjúkustigi og viðgerðarmøguleikum fer fram í einum tvørfakligum toymi ‐ optimalt við vikuligum tvørfakligum krabbameins‐konferansum.</p>
<p>Luttakararnir ið gera tvørfakligu metingina eru klinikarar frá viðkomandi sergreinum, patologur, myndadiagnostikari og onkologur/hæmatologur. a. Klinikarin fyri viðkomandi sergreinina umboðar vanliga ta deildina, har sjúklingurin hevur fingið útgreinað síni sjúkueyðkenni, t.d. ein bleytkirurg (blóð í skarninum), lungamedisinari (hosta), ein oyrna‐nasa‐háls lækni (knyklar á hálsinum) o.s.fr. b. Patologurin hevur, við grundarlagi í kyknu‐ ella vevnaðarroynd, eitt boð upp á slagið av krabbameini og møguliga hvussu ágangandi svullurin er. Har tað hevur týdning, skal metingin hjá patologinum verða stuðlað av immunhistokemi og/ella mýlalívfrøðiligum (molekylærbiologiskum) kanningum (FISH, PCR, flowcytometri, cytogenetik, DNA‐ array). Snýr tað seg um kanning av vevnaði, sum er tikin út í sambandi við krabbameinskurðviðgerð, hevur patologurin eisini mett um vandan fyri, at krabbameinsvevnaður er eftir í tí skurðviðgjørda økinum. c. Myndadiagnostikarin er vanliga ein røntgenlækni, av tí at meginparturin av teimum myndadiagnostisku kanningunum gongur fyri seg á røntgendeildini. Røntgenlæknin leggur fram, tað sum er funnið við møguligum skanningum – ultraljóð, CT‐skanning, MR‐skanning, møguliga PET/CT‐skanning68 – ella øðrum kanningum. d. Onkologurin/hæmatologurin brúka sína servitan í samráð við hinar luttakararnar til at koma við einum ella fleiri boðum upp á eina viðgerðarætlan fyri krabbameinssjúkuna hjá tí einstaka sjúklinginum. Tað er eisini uppgávan hjá onkologinum/hæmatologinum at avgera, um nóg mikið av upplýsingum eru til tess at leggja eina viðgerðarætlan. 68 Vit hava ikki PET/CT‐skanning í Føroyum. Hetta slagið av skanning fer bert fram á høgt spesialiseraðum sjúkrahúsum. 80</p>
<p>Tað er gjørdar minstu‐tíðir fyri kanningargongdirnar innan patologi og myndadiagnostikk, sum bæði taka atlit til tey teknisku stigini og ta fakligu metingina av kanningunum. Tó má undirstrikast, at hóast tað fyriliggur ein histopatologisk diagnosa frá eini vevnaðar‐ ella kyknuroynd og/ella ein radiologisk frágreiðing av nøkrum myndum aftan á tær ásettu tíðirnar, so eru úrslitini av kanningunum ikki í sær sjálvum svar, sum eru nýtilig fyri sjúklingarnar.</p>
<p>Eitt nýtiligt svar fyri sjúklingin er eitt, sum er gjørt burturúr eini intellektuellum samandrátti (syntesu) av teimum samlaðu – og ofta mongu – upplýsingunum frá diagnostikki og staging. Svarið verður givið við atliti til førleikan hjá sjúklinginum sum einstaklingur, bæði kropsliga og sálarliga.</p>
<p>Meiningarfull fyri sjúklingin er tann tíð, sum gongur frá einum grundaðum illgruna um krabbamein, grundað á eitt sjúkueyðkenni, og til tað fyriliggur ein samlað læknafaklig meting av diagnosu, sjúkustigi og viðgerðarmøguleikum.</p>
<p>Eitt dømi:</p>
<p>Hugsar mann sær, at sjúklingarnir á t.d. heimasíðuni hjá Landssjúkrahúsinum hava beinleiðis atgongd til úrslitini av teimum kanningum, ið gjørdar eru av teimum. Til dømis at sjúklingurin 2 dagar eftir eina CT‐skanning av abdomen kann lesa, at sæddar eru 2 metastasu‐suspektar livrabroytingar, og 5 dagar eftir eina vevnaðarroynd frá nevndu livrabroytingunum lesa, at talan er um lágt differentierað carcinom.</p>
<p>Hvussu skal sjúklingurin handfara hesi svarini? Tey eru klár innanfyri teir tíðarkarmar, sum kanska eru settir í krabbameinsætlanum, heildarmannagongdum (pakkaforløbum) og líknandi, men hvat merkir tey fyri tann ávísa sjúklingin?</p>
<p>Til 3</p>
<p>Áðrenn sjúklingurin verður kunnaður um viðgerðarmøguleikar, skal ein læknafaklig heildarmeting gerast af sjúklinginum, bæði kropsliga og sálarliga. a. Mett skal vera um, um sjúklingurin kroppsliga tolir ætlaðu viðgerðirnar. Hetta merkir, at komorbiditetur (aðrar sjúkur) og performance status (ein meting av almena heilsustandinum) skulu takst við í avgerðini um tey viðgerðaruppskot, sum sjúklingurin verður kunnaður um. b. Sjúklingurin skal sálarliga vera førur fyri at skilja og góðtaka tær avleiðingar, sum ein krabbameinsviðgerð kann hava.</p>
<p>Málsligar forðingar (sum ikki kunnu basast við tulki) kunnu í ávísum førum merkja, at mann noyðist at vraka torgreiddar/umfatandi viðgerðargongdir, sum kunnu hava við sær skaðilig ella lívshóttandi hjáárin.</p>
<p>Til 4</p>
<p>Sjúklingurin og møgulig avvarðandi verða kunnað um diagnosu, sjúkustig og viðgerðarmøguleikar. Tað vil siga ein gjøgnumgongd av úrslitunum av ymsum kanningum og teimum viðgerðarmøguleikum, sum eru viðkomandi fyri sjúklingin. Eisini verður kunnað um hvønn virknað, sjúklingurin kann vænta av viðgerðini og hvørji hjáárin, vandi er fyri at fáa.</p>
<p>Við støði í samrøðuni verður avgerð tikin um viðgerðarætlan í samráð við sjúklingin. Møguliga verður avgerðin tikin eftir eina umhugsunartíð, sum verður avtalað við sjúklingin.</p>
<p>Egni lækni hjá sjúklinginum (kommunulæknin) verður kunnaður skrivliga um kanningarúrslit, viðgerðarætlan, og nær viðgerðin byrjar. 81</p>
<p>Til 5</p>
<p>Viðgerðin verður sett í verk. Krabbameinsviðgerðin kann vera lokal ella systemisk.</p>
<p>Lokal viðgerð: Viðgerðin er bert vend móti einum vælavmarkaðum, lokalt vaksandi krabbameinsknykli. Dømi um lokala viðgerð er skurðviðgerð, stráluviðgerð og aðrar lokaliseraðar viðgerðir, t.d. radiofrekvens‐ablatión, kryokoagulatión o.s.fr.</p>
<p>Systemisk viðgerð: Viðgerðin umfatar allan kroppin. Til dømis kemoterapi, hormonviðgerð og ymisk sløg av lívfrøðiligari og immunologiskari viðgerð. a. Skurðviðgerð er tann mest nýtta krabbameinsviðgerðin og er tann viðgerðin, sum lekir flest. Lekjandi skurðviðgerð kemur bert upp á tal, um krabbameinið situr lokalt og atkomiligt.</p>
<p>Miðsavningin av krabbameinsskurðviðgerðum hevur bøtt um viðgerðarúrslitini, og frammanundan tilrættalagdar krabbameinsskurðviðgerðir eiga at útinnast í spesealiseraðum toymum, sum á øllum stigum hava royndir bæði í viðkomandi skurðviðgerðarhátti, tilhoyrandi sjúkrarøkt og parakliniskum kanningum. b. Onnur krabbameinsviðgerð, tvs. stráluviðgerð og/ella medisinsk krabbameinsviðgerð kann brúkast einsamalt, samstundis og eisini saman viðskurðviðgerð. Valið av viðgerð verður avgjørt við støði í vísindaligum evidensi (í tann mun ein slíkur finst) fyri, hvussu viðkvæmt tað ávísa slagið av krabbameini er mótvegis teimum ymsu viðgerðunum.</p>
<p>Til 6</p>
<p>Virknaður og hjáárin av viðgerðini verður mett støðugt, og sjúklingurin verður kunnaður.</p>
<p>Skurðviðgerðir eru viðgerðir, sum eru lidnar beinanvegin.</p>
<p>Stráluviðgerð kann spenna seg yvir vikur. Kemoterapi spennir vanliga yvir 3‐ 12 mánaðir, sum afturvendandi kurar við 2‐4 vikum ímillum hvønn. Hormonviðgerðir og ávísar lívfrøðiligar viðgerðir kunnu spenna yvir rættuliga nógv ár. Tí er tørvur á framhaldandi eftirliti av viðgerðini, ofta við frammanundan fastløgdum intervallum og kanningum.</p>
<p>Eftirlitini skulu tryggja, at sjúklingarnir ikki verða viðgjørdir óneyðugt, antin tí tað ikki er tørvur á fleiri viðgerðum, tí viðgerðin ikki longur virkar, ella tí tað eru íkomin hjáárin, sum ikki kunnu góðtakast.</p>
<p>Til 7A Aftan á at viðgerðargongdin er endað, fer sjúklingurin yvir í eina eftirlitsgongd, sum er løgd til rættis eftir teirri vitan, sum finst um lívfrøðina fyri tann ávísa krabbameinsformin.</p>
<p>Sjúklingurin verður kunnaður um eftirlitsgongdina og um, hvørjar kanningar hetta hevur við sær.</p>
<p>Málið við at hava eftirlit við sjúklinginum er partvís at eftirmeta virknaðin av tí givnu viðgerðini og partvís at finna útav, um krabbameinið er komið aftur (residiv).</p>
<p>Kommunulæknin hjá sjúklinginum eigur hetta tíðspunktið at verða kunnaður um, at viðgerðin er endað, og at sjúklingurin fer yvir í eftirlitsgongdina.</p>
<p>Til 7B Um viðgerðin á leiðini vísir seg ikki at virka ella hava hjáárin, sum ikki kunnu góðtakast, skal hon steðga. Um støðan hjá sjúklinginum loyvir tí, og um sjúklingurin er áhugaður, skal onnur viðgerð verða bjóðað, um ein slík finnist innan fyri karmarnar á verandi og góðtiknu vísindaligu dokumentatión, ella innan fyri læknavísindaliga góðkendar karmar fyri eksperimentella viðgerð.</p>
<p>Kommunulæknin hjá sjúklinginum eigur at verða kunnaður um frávik frá ætlaðu gongdini.</p>
<p>Til 8</p>
<p>Í sambandi við residiv verður allur sekvensurin endurtikin. 82</p>
<p>Endurmenningin liggur sum ein innbygdur partur av tí optimalu sjúklingagongdini. Kanningar hava víst, at krabbameinssjúklingar serliga hava tørv á kunning, virkni og stuðli í sambandi við endurmenning: Kunning um sjúkuna, viðgerð og avleiðingar av hesum. Møguleika fyri at handla við at taka virknan lut í viðgerðargongdini, og at hava møguleika fyri kensluligum stuðli og samskifti við javnsett69.</p>
<p>Í tí optimalu gongdini verður sjúklingurin so við og við kunnaður av avvarðandi læknum og røktarstarvsfólkum. Harafturat eigur at verða tosað um endurmenning við sjúklingin við støði í meting av sjúkuni og gongdini. <em type="bold">7.2 Sjúklingagongd í dag </em></p>
<p>Hvussu er so sjúklingagongdin hjá føroyskum krabbameinssjúklingum í dag sammett við optimalu sjúklingagongdina? Hvussu langt eru føroysku krabbameinssjúklingarnir frá optimalu sjúklingagongdini?</p>
<p>Gjøgnumgangandi í omanfyri nevndu optimalu sjúkugongdini er, at diagnostisering, útgreining og viðgerð skulu fara fram skjótast gjørligt og við størst møguligari fakligheit og tvørfakligheit. Vit hava valt at býta sjúkugongdina upp í hesar partar: 1. Prehospitalur partur: Sjúkueyðkenni ‐ kommunulækni 2. diagnostiskur partur: Radiologi, patologi (biopsi) 3. Viðgerðar partur: Skurðviðgerð, medisinsk viðgerð og stráluviðgerð <em type="bold">7.3 Prehospitalur partur </em></p>
<p>Skjót sjúkuavgerð er týdningarmikil fyri flestu krabbameinssjúkur. Seinkað sjúkuavgerð kann fáa avleiðingar fyri viðgerðina, og útlitini verða verri. Seinkanin kann standast av, at sjúklingurin bíðar ov leingi við at søkja lækna fyri sjúkueyðkenni. Ella at kommunulæknin undirmetir sjúkueyðkennini ella ikki setur í gongd tær neyðugu kanningarnar. Harafturat kunnu seinkingar eisini vera elvdar av langari bíðitíð á kanningum fyri sjúkuavgerð. Í heilsuverkinum verða hesar seinkingar kallaðar ávikavist <em type="italic">patient´s delay, doctor´s delay og system delay. </em></p>
<p>Tað finst eingin kanning í Føroyum av patient´s delay. Vit vita tí ikki, um føroyskir sjúklingar bíða longri enn sjúklingar í øðrum londum við at søkja lækna við sjúkueyðkennum, sum kunnu skyldast krabbamein. Kommunulæknin er vanliga tann persónur, sum tey flestu seta seg í samband við fyri at finna orsøkina til eitt ávíst sjúkueyðkenni. Kommunulæknin kannar sjúklingin og metir um, hvørt hann/hon skal sendast til nærri kanning fyri at fáa greiðu á, um talan er um sjúku og í so fall, hvørja sjúku talan er um.</p>
<p>Kommunulæknin hevur ávísingarrætt til diagnostiskar kanningar á ambulatrium og sjúkrahúsi. Fyri at vátta ella avsanna illgrunan um krabbamein í ávikavist brósti ella lunga, ávísir læknin til mammografi ella CT av lungum á Røntgendeildini, við illgruna um krabbamein í kvinnuligu kynsgøgnunum verður sjúklingurin ávístur til Gynækologisku Deild, er illgruni um krabbamein í tarmi verður sjúklingurin vístur til Skurðdeildina o.s.fr.</p>
<p>Tað finst eingin uppgerð ella kanning, sum vísir, hvussu stórur partur av arbeiðstíðini hjá teimum føroysku kommunulæknunum verður brúkt til krabbamein, illgruna um krabbamein og ótta fyri krabbamein. Í Føroyum er uml. 150 nýggir tilburðir av krabbameini árliga og hetta merkir, at tað eru einir 5‐6 krabbameinssjúklingar til hvønn kommunulækna70. 69 Den fynske kræftplan, del 1, s 75 70 Av tí at nógv kommunulæknastørv eru ósett, er veruliga meðaltalið fyri hvønn kommunulækna nakað hægri. 83</p>
<p>Leikluturin hjá kommunulæknanum verður ofta lýstur sum gatekeeper (duravørður). Tað er ofta hansara uppgáva at flokka sjúklingarnar: Hann viðger teir sjúklingar, sum kunnu viðgerast í viðtaluni (og tað er størsti parturin), meðan restin verður send til viðkomandi sergreinir á sjúkrahúsinum til nærri útgreining.</p>
<p>Fyri sjúklingin er tað týdningarmikið, at kommunulæknin sum eingin annar í heilsuverkinum, er skúlaður í at síggja spennið í tí normala og at kunna skilja ímillum tað fríska og tað sjúka. Hann skal meta, um møguligur ótti er grundaður ella ógrundaður – um sjúkueyðkennini stava frá álvarsamari sjúku, ella um talan er meinaleysa sjúku, sum lekir seg sjálva. At koma fram á tey, sum skulu kannast víðari, kann vera torført og krevur drúgvar kliniskar royndir. Ímillum nógvar sjúklingar skal læknin peika út tey fáu, sum hava krabbamein.</p>
<p><em type="bold">Ár </em></p>
<p><em type="bold">Tal á mammografikanningum 1995 </em>726 <em type="bold">1996 </em>792 <em type="bold">1997 </em>821 <em type="bold">1998 </em>786 <em type="bold">1999 </em>944 <em type="bold">2000 </em>905 <em type="bold">2001 </em>836 <em type="bold">2002 </em>900 <em type="bold">2003 </em>967 <em type="bold">2004 </em>1005 <em type="bold">2005 </em>1121 <em type="bold">2006 </em>1031 <em type="bold">2007 </em>1160 <em type="bold">2008 </em>1248 </p>
<p><em type="italic"></em><em type="bold">71 . </em></p>
<p>Við uml. 20‐25 nýggjum tilburðum av bróstkrabbameini árliga, er tað í meðal uml. 1 av hesum sjúklingum til hvønn kommunulækna, men talið á kvinnum, sum venda sær til kommunulækna, tí tær meta seg hava sjúkueyðkenni fyri bróstkrabba ella eru bangnar fyri sjúkuni, er nógv hægri. <em type="italic"></em></p>
<p>Eftir hagtølunum í talvu 7.1 økist talið í hvørjum. Røntgendeildin gjørdi mammografi hjá 363 kvinnum í 1995. Í fjør var talið nærum tvífalt so stórt, nevniliga uml. 62472 kvinnur.</p>
<p>Leikluturin sum duravørður verður mettur sum týdningarmikil av samfelagsbúskaparligum orsøkum, av tí at hesin heldur meginpartin av sjúklingunum burtur frá kostnaðarmiklum 71 Kelda: Røntgendeildin á Landssjúkrahúsinum. 72 Vanliga verða mammografimyndir tiknar av báðum bróstum. Hjá heilt ungum kvinnum vera myndir bara tiknar av aktuella bróstinum. Summar kvinnur hava fingið tikið annað brósti. Kanningarnar verða skrásettar sum ein kanning fyri hvørt bróst. Um tølini verða býtt við 2 fáa vit á góðari leið talið av kvinnum. Tí verður talið 1248 mammografikanningar í 2008 til 624 kvinnur. 84 diagnostiskum ella viðgerðarligum veitingum hjá meira spesialiseraðum viðgerðarum, har hetta ikki er læknaliga grundað73.</p>
<p>Tað er týdningarmikið at finna eina javnvág, sum tryggjar, at teir røttu sjúklingarnir skjótast gjørligt verða sendir til víðari útgreining, samstundis sum sjúkrahúsini ikki verða overvað av sjúklingum, ið ikki hava tørv á sjúkrahúsútgreining. Av tí at tíðin í mongum førum er sera avgerandi, tá tað snýr seg um krabbamein, er tað týdningarmikið, at borgararnir eru kunnaður um sjúkueyðkenni, har teir eiga at venda sær til lækna.</p>
<p>Heilt grundleggjandi er tað sjálvandi, at sjúklingar <em type="italic">hava </em>atgongd til ein kommunulækna, og at bíðitíðin til viðtalu er stutt. Hetta kann vera ein trupulleiki í Føroyum, har bert 18 av teimum normeraðu 32 læknastørvunum í kommunulæknaskipanini eru sett, meðan nøkur av hinum størvunum verða sett við skiftandi avloysarum74. Sí talvu 7.2. </p>
<p>Av teimum settu størvunum eru helvtin av læknunum yvir 60 ár (3 av hesum eru yvir 70 ár). Við hækkandi krabbameintíttleika, er tað avgerandi, at vit í Føroyum hava eitt nøktandi tal á kommunulæknum, sum kunnu gera ta neyðugu flokkingina av sjúklingum til víðari diagnostiska útgreining.</p>
<p><em type="bold">Læknadømi </em></p>
<p><em type="bold">Norðoya Fugla‐fjarðar </em></p>
<p><em type="bold">Runa‐ víkar </em></p>
<p><em type="bold">Skála </em></p>
<p><em type="bold">Eiðis </em></p>
<p><em type="bold">Norð‐ streym </em></p>
<p><em type="bold">Suður‐ streym </em></p>
<p><em type="bold">Vága </em></p>
<p><em type="bold">Sand‐ oyar </em></p>
<p><em type="bold">SNH* </em></p>
<p><em type="bold">SSH** </em></p>
<p><em type="bold">Tal av normeraðum størvum 4 2 2 1 2 2 11 2 2 2 2 </em></p>
<p><em type="bold">Læknar í føstum starvi 1 ½ 0 0 0 2 8 ½ 2 1 1 2 </em></p>
<p><em type="bold">Tal av íbúgvum </em>5980 3685 4000 1800 2420 2830 18430 3000 1440 2532 2250 </p>
<p xml:lang="dan"><em type="bold">Íbúgvar pr. norm. lækna 1495 1843 2000 1800 1210 1415 1676 1500 720 1266 1125 </em></p>
<p><em type="bold">Virkin læknastørv </em>3 2 2 1 1 2 9 2 2 2 2 </p>
<p><em type="bold">Íbúgvar pr. virkið starv 1993 1843 2000 1800 2420 1415 2048 1500 720 1266 1125 *Suðuroyar Norðara Helvt **Suðuroyar Sunnara Helvt </em></p>
<p>Talva 7.2 Manningin av kommunulæknastørvum í Føroyum sept. 2009 (Kelda: Heilsumálaráðið)</p>
<p>Tað er sum sagt týdningarmikið, at kommunulæknin kann skilja ímillum tað fríska og tað sjúka. Fyri at stuðla læknanum í hesum arbeiði, eiga teir at fylgja kliniskum leiðreglum fyri sjúkurnar. Hetta eru leiðreglur, sum m.a. áseta, hvørji sjúkueyðkenni eiga at geva orsøk til illgruna um krabbamein. Eftirmeting av fyrstu donsku krabbameinsætlanini vísti fyri nøkrum árum síðani, at bert ein lítil partur av kommunulæknunum fylgdu niðurskrivaðu donsku leiðreglum í teirra ávísingarpraksis75. 73 Bojlén, Nina S &amp; Gannik, Dorthe E: Almen praksis på åbent hav. Ugeskrift for læger 2002; 164 (01):37 74 Kelda: Heilsumálaráðið 75 Kræftplan 2 ‐ Sundhedsstyrelsens anbefalinger til forbedringer af indsatsen på kræftområdet.Sundhedsstyrelsen 2005, s 31‐32 85</p>
<p>Frá kommunulæknafelagnum vita vit, at føroyskir kommunulæknar brúka ikki standardiseraðar kliniskar vegleiðingar til krabbameinssjúkuavgerð. Teir brúka ta vitan, teir hava frá útbúgvingini og annars frá teirra royndum í viðtaluni.</p>
<p>Bæði kommunulæknar og sjúkrahúslæknar eiga at fylgja góðkendum kliniskum leiðreglum fyri krabbameinssjúkur. So hvørt sum nýggj vitan kemur fram við atliti til sjúkuavgerð og viðgerð av krabbameinssjúkum eiga føroysku læknarnir at laga seg til hesa nýggju vitanina og nýggjar leiðreglur. Somuleiðis er tað týdningarmikið, at kommunulæknar verða eftirútbúgvnir við atliti til krabbamein. Hetta kundi verið skipað á tann hátt, at útbúgvingin fer fram í Føroyum í samstarvi við ein útlendskan útbúgvingarstovn.</p>
<p>Tíðin er týdningarmikil, men í Føroyum er ikki nóg klárt, hvussu long tíð gongur frá tí at sjúklingurin er blivin ávístur frá kommunulækna og til kanningarnar á sjúkrahúsinum byrja. Higartil hevur tað bert verið uppteljing við hond, men við talgildu heilsuskipanini, THS, verða nú bíðitíðir til Skurðdepilin á Landssjúkrahúsinum uppgjørdar. Frá 1. januar 2010 kemur Medisinski depilin við í uppteljingina og seinni á árinum kemur bíðilistin fyri sjúkrahúsini í Klaksvík og Suðuroy. Í løtuni eru ongar ætlanir um, at Røntgendeildin skal vera við í uppteljingini av bíðitíð í THS.</p>
<p>Tað eru heldur ongar reglur í Føroyum, sum áseta eina mest loyvdu bíðitíð til diagnostiska útgreining ella viðgerð fyri krabbamein. Føroyskir sjúklingar kunnu í prinsippinum bíða fleiri vikur upp á útgreining. Tá skal tó verða sagt, at bæði kommunulæknar og sergreinirnar á Landssjúkrahúsinum leggja dent á, at um týðiligur illgruni er um krabbamein, sleppur sjúklingurin framat ógvuliga skjótt, í summum førum sama dag, sum hann/hon hevur verið í viðtalu hjá kommunulækna.</p>
<p>Men av tí at ongar mest loyvdu bíðitíðir eru ásettar, er tað altso upp til læknan (kommunulæknin, útgreinandi lækni og viðgerandi lækni)sjálvan at meta, hvat er skjótast gjørligt.</p>
<p>Kommunulæknarnir kenna seg ikki tryggar um, hvørt teirra ávísingar til útgreining á Landssjúkrahúsinum verða móttiknar og visiteraðar. Teir sakna eina ábyrgdarfulla og trygga móttøku av ávísingunum. Av somu orsøk seta teir seg altíð í samband (við telefon og persónliga) við ein lækna frá tí deildini, har ávísingin verður send, um teir hava týðiligan illgruna um krabbameinssjúku76. Teir ynskja eina skipan, har allar krabbameins‐ávísingar verða savnaðar fyri seg á Landssjúkrahúsinum og verða gjøgnumgingnar dagliga av einum ábyrgdarfullum lækna í føstum starvi á Landssjúkrahúsinum. Læknin skal staðfesta, at ávísingin er móttikin og kontakta serlæknan fyri viðkomandi øki fyri at fáa vegleiðing um víðari handfaring.</p>
<p>Millum kommunulæknarnar verður ført fram, at teir kunnu hava lyndi til ikki at málbera seg nóg týðiliga í ávísingini (at talan er um ein cancer obs.), og at teir harvið ikki fáa leitt ansnið á hesar ávísingar. Hesin bólkur av ávísingum kann soleiðis vera í stórum vanda fyri at verða yvirsæddur.</p>
<p>Tað er tí av stórum týdningi, at skapt verður ein visitasjóns‐mannagongd, sum tryggjar sjúklinginum skjóta sjúkugreining og sum samstundis betrar samskiftið millum kommunulæknar og sjúkrahús. Ein loysn kundi verið, at umboð fyri kommunulæknar og viðkomandi diagnostisku sergreinir seta seg saman fyri at finna fram til eina trygga visitasjóns‐mannagongd, og at hendan verður grundfest í talgildu heilsuskipanini, THS, sum í hesum tíðum verður sett í verk í føroyska heilsuverkinum. Hetta er treytað av, at allir kommunulæknar eru knýttir at THS.</p>
<p>Tað er somuleiðis týdningarmikið, at sjúklingurin skjótast gjørligt verður kunnaður um, nær kanningin á sjúkrahúsinum verður. Tað er ikki nóg gott, at sjúklingurin fær bræv frá sjúkrahúsinum um, at ávísingin er móttikin, og at sjúklingurin fer at hoyra nærri. Sjúklingurin skal seinast tveir dagar aftan á ávísingina fáa at vita, nær kanningin verður gjørd. 76 Sí fylgiskjal 2. 86</p>
<p>Kommunulæknarnir finnast eisini at vantandi aftursvar frá sjúkrahúsinum í sambandi við viðgerðargongdina hjá krabbameinssjúklingum. Teir siga, at teir í fleiri førum onga afturmelding fáa um, hvat er hent sjúklinginum, eftir at hann er ávístur til Landssjúkrahúsið og er komin inn í eina viðgerðargongd fyri krabbamein. Sjúklingurin veit ikki altíð sjálvur, hvat fer at henda víðari fram og roknar við, at tann kommunulæknin fer at siga honum tað. Hetta halda kommunulæknarnir vera ein sera ónøktandi støða, bæði fyri sjúkling og teir sjálvar. Kommunulæknarnir vilja kunnast um alla sjúklingagongdina, beinanvegin hon er løgd til rættis ‐ og í øllum førum áðrenn sjúklingurin kemur aftur til viðtalu.</p>
<p>Í løtuni er einki formaliserað samstarvsforum millum kommunulæknar og sjúkrahús. Hetta átti at verið, tí støðan hjá sjúklingunum í stóran mun er tengd at einum góðum samskiftið og samstarvið ímillum hesar partar. Hetta er serliga galdandi fyri ein sjúklingabólk sum krabbameinssjúklingar, har tað er týdningarmikið at bera skjótt at, og har tað ofta er talan um drúgvar sjúklingagongdir. Tí er ynskiligt, at stovnað verður samstarvsforum millum hesi bæði økini, sum so hvørt kann loysa møguligar trupulleikar og samskiftisbrek. Eisini kann hetta forumið verða nýtt til at kunna um nýggjar útgreininingarhættir. Hetta kann antin skipast við regluligum fundum millum sjúkrahús og kommunulæknar, ella við at hava ein sonevndan praksissamskipara. Hetta er ein kommunulækni, sum nakrar tímar um mánaðin arbeiðir við hesum felags spurningum.</p>
<p>Ein annar trupulleiki, sum kommunulæknarnir vísa á í sínum virki, er at ongar leiðreglur eru fyri at handfara arvaligu krabbameinssløgini, t.d. bróstkrabba, krabbamein í langa, bløðruhálskertli (prostata) og í eggrótum. <em type="bold">7.4 Diagnostiskur partur </em></p>
<p>Kommunulæknin ávísir sjúklingin til ta sergrein á Landssjúkrahúsinum, sum er mest viðkomandi fyri tað krabbameinsslagið, illgruni er um. Er t.d. illgruni um krabbamein í kvinnuligu kynsgøgnum, verður sjúklingurin sendur til Gynækologisku Deild til sjúkuavgerð og útgreining. Hetta verður gjørt við skanning, ultraljóði og úttøku av vevnaði, sum verður sent til Patologisku Deild.</p>
<p>Er illgruni um krabbamein í maga, tarmi, livur o.a. verður sjúklingurin ávístur til Skurðdepilin, har skurðlæknin við koloskopi og øðrum kanningarhættum tekur út vevnað, sum verður sendur patologi til kanningar. Er illgruni um blóðkrabba, ávísir kommunulæknin til serlækna í hæmatologi (blóðsjúkum), ofta eftir at blóðroyndir hava styrkt illgrunan um illkynjaða sjúku.</p>
<p>Viðvíkjandi krabbamein í bløðruhálskertli verður hesin útgreinaður bæði á Klaksvíkar Sjúkrahúsi og á Landssjúkrahúsinum, í báðum førum við konsulentskipan, tó at eitt ósett yvirlæknastarv er í urologi77 á Landssjúkrahúsinum.</p>
<p>Í tí innleiðandi diagnostikkinum hava radiologurin og patologurin ein avgerandi leiklut. Sjúklingurin verður ávístur vegna størri ella minni illgruna um krabbamein til myndadiagnostikk. Í myndadiagnostikkinum verða brúktar vanligar røntgenmyndir, ultraljóðskanning, mammografi, CT‐ skanning, MR‐skanning o.a.</p>
<p>Um myndadiagnostikkurin ger sannlíkt, at talan er um eina krabbameinssjúku, skal tann endaliga diagnosan setast. Tað vil siga, at avgerast skal hvat slag av krabbameini, talan er um, og hvussu útbreidd sjúkan er. Hetta verður gjørt við vevnaðar‐ og/ella kyknuroyndum, sum verða kannaðar á Patologisku Deild. 77 Urologi er læran um sjúkur í landrásunum. 87</p>
<p>Talva 7.3 Virksemið á Røntgendeildini á Landssjúkrahúsinum 1958‐2005.</p>
<p>Allar radiologiskar kanningar fyri krabbamein eru savnaðar á Landssjúkrahúsinum. Virksemið á Røntgendeildini er økt nógv tey seinastu árini, sum talva 7.3 vísir. Í 1980 vóru útvið 15.000 kanningar á deildini. Í 2005 var talið upp ímóti 24.000.</p>
<p>Talið á CT‐skanningum er tvífaldað frá 2000 til 2008 – frá útvið 1200 skanningum til slakar 2500. Røntgendeildin hevur sum er ikki nágreinilig hagtøl fyri kanninar av krabbameinssjúklingum og sjúklingum, sum eru undir illgruna fyri at hava krabbamein, men á deildini verður mett, at umleið ein tiðingur av arbeiðsorkuni verður brúkt til kanningar, sum hava við krabbamein at gera.</p>
<p>Eftirkanningar fylla nógv í arbeiðinum á røntgendeildini. Eftirkanningargongdin fyri nógvar krabbameinssjúklingar fer fram eftir neyvum skjalprógvandi leisti fyri at tryggja virknað og góðsku. Hetta hevur við sær eitt stórt trýst á røntgendeildina við títtum skanningum.</p>
<p>Hvussu stórur partur av teimum ávístu sjúklingunum, sum veruliga hava krabbamein, veit man ógvuliga lítið um, og hetta er ymist millum tey ymsu krabbameinssløgini. Fyri flestu krabbameinssjúkur er krabbameinstíttleikin ímillum tey ávístu væntandi 1:50 ‐ 1:10078. Í Føroyum er ikki gjørd kanning af krabbameinstíttleikanum ímillum tey, sum verða ávíst til diagnostikk á sjúkarhúsi. 7.4.1 Røntgendeildin á Landssjúkrahúsinum</p>
<p>Kapasiteturin á røntgendeildini er treytaður bæði av serlæknum og tólum <em type="italic">. </em></p>
<p>Viðvíkjandi serlæknum <em type="italic"></em>skuldi Røntgendeildin verið mannað við 5 radiologum sambært viðmælunum frá danska Heilsustýrinum og feløgunum hjá serlæknunum í Danmark79. Á </p>
<p>Landssjúkrahúsinum eru normerað 5 yvirlæknastørv í radiologi, men bert trý teirra eru sett við serlækna í diagnostiskari radiologi. 78 Sundhedsstyrelsen: <span type="quote">“Kræftplan ll”</span> 2005, bilag 8.3A 79 Almanna‐ og heilsumálaráðið: <span type="quote">“Álit um framtíðar sjúkrahúsverk í Føroyum”</span> 2007 s. 83‐84 05000100001500020000250001950196019701980199020002010</p>
<p>Kanningar</p>
<p>Ár</p>
<p>Sjúklingar</p>
<p>Kanningar í alt</p>
<p>Konv. kanningar</p>
<p>CT</p>
<p xml:lang="dan">UL</p>
<p>MR88</p>
<p>Tá mann við myndadiagnostikki hevur gjørt sannlíkt, at sjúklingurin hevur eina krabbameinssjúku, skal tað aloftast gerast ein patologisk meting av, hvat tað er fyri ein slag av krabbameini. Hetta verður gjørt við eini vevnaðarroynd. Ein stórur partur av hesum eigur at verða úttikið mynda‐ vegleitt, oftast við hjálp av ultraljóði‐ ella CT‐skanning.</p>
<p>Í Føroyum kann mannagongdin frá radiologiskum diagnostikk til nálabiopsi á skurðdepli hava við sær óhentar mannagongdir, tá tað snýr seg um kanning av brósti í sambandi við illgruna um bróstkrabba. Orsakað av trotinum á radiologum hevur røntgendeildin nevnilia frásagt sær uppgávuna at gera myndavegleiddar vevnaðarroyndir (biopsiir) av bróstum. Vevnaðarroyndirnar verða ístaðin gjørdar á skurðdeplinum.</p>
<p>Um myndadiagnostikkurin hevur víst okkurt illgrunasamt í bróstunum, verður sjúklingurin vístur aftur til kommunulæknan, sum aftur má ávísa sjúklingin til biopsi á skurðdeplinum á Landssjúkrahúsinum. Hetta má metast vera óhent og skapar óneyðugt eykaarbeiði fyri kommunulæknarnar ‐ og kann haraftrat geva óneyðuga seinkan.</p>
<p>Tann optimala loysnin hevði verið, at røntgenlæknarnir, sum eru útbúnir til at taka biopsi, loysa hesa uppgávu. Soleiðis hevði tað verið møguligt sama dag at gjørt radiologiska kanning, ultraljóð og biopsi av bróstinum, sum kann staðfesta krabbameinið. Síðani kann viðgerðargongdin hjá sjúklinginum fyrireikast eftir fáum døgum. Um tað ikki kann lata seg gera at økja um talið á radiologum á røntgendeildini og harvið gera biopsi av bróstum á deildini, eigur Røntgendeildin at virka sum ein innslúsing av hesum sjúklingum og sjálv ávísa víðari til biopsi hjá skurðlæknunum, uttan fyrst at senda sjúklingin aftur til kommunulæknan. Hetta hevur fyrr verið gjørt og eigur tí skjótt at kunna takast uppaftur.</p>
<p>Orsøkin til óhepnu mannagongdina á hesum økinum stava sum sagt frá trotinum á serlæknar til at taka biopsi. Soleiðis hava røntgenlæknarnir ikki ta neyðugu orkuna at gera biopsi, uttan at hetta merkir seinking í teimum radiologisku kanningunum. Tí hevur tað avgerandi týdning fyri krabbameinsdiagnostikkin, at Røntgendeildin á Landssjúkrahúsinum verður mannað við teimum 5 røntgenlæknastørvunum, sum eru normerað. Seinastu 3 árini hava ongar umsóknir verið til tey bæði størvini. At fáa serlæknar til Røntgendeildina er eisini neyðugt til mammografiscreening, sum krevur óhefta tulking av tveimum røntgenlæknum.</p>
<p>Haraftrat eigur at vera umhugsað, um aðrar uppgávur á Røntgendeildini kunnu verða sendar til røntgendeildir í øðrum londum at taka sær av (outsourcing). Hetta ber til við teirri talgilding, sum hevur verið á røntgendeildini seinastu árini.</p>
<p>Í sambandi við krabbamein (og eisini aðrar sjúkur) er neyðugt at gjørdar verða íløgur í nýggjan tólbúnað fyri at finna krabbameinssjúkur tíðliga. Neyðugt er við nýggjum CT‐skannara, MR‐ skannara og nýggjum mammografi.</p>
<p>Ein CT‐skannari er á Røntgendeildini, sum er frá 2002. Tann tøkniliga menningin gongur skjótt, og nýggir CT‐skannarar eru mentir við munandi betri myndagóðsku og við fleiri/skjótari rotasjónum. Ein nýggjur CT‐skannari kann veita betri diagnostik bæði av krabbameini og øðrum sjúkum. Sí fylgiskjal 4.</p>
<p>MR‐scanneren er frá 2000 og hevur harvið ávísar avmarkingar. Til dømis kann hann ikki nýtast til diagnostikk av lungnakrabba og krabbameini í tarmi. Nýggju MR‐skannararnir hava nógv betri myndagóðsku og eru við tíðini vorðnir bíligari í rakstri enn gomlu MR‐skannararnir. Sí fylgiskjal 5.</p>
<p>Mammografurin frá 1992 er ótíðarhóskandi og kann ikki haldast viðlíka. Nýggju mammografarnir eru talgildir, og hetta hevur við sær góða myndagóðsku við lægri stráluskamtum og gevur haraftrat møguleika fyri teleradiologiskum diagnostikki. Tað er sera umráðandi, at nýggjur mammografur verður keyptur. Sí fylgiskjal 6. 89 7.4.2 Patologi á Landssjúkrahúsinum</p>
<p>Patologi er miðsavnað á Landssjúkrahúsinum og allar histopatologiskar80/cytologiskar81 kanningar verða sendar hagar. Diagnosurnar verða góðskutryggjaðar í tøttum samstarvi við patologisku deild á Ríkissjúkrahúsinum. Hetta verður gjørt við at Patologiska deild á Landssjúkrahúsinum nakrar ferðir um mánaðin sendir preparat til patologisku deild á Ríkissjúkrahúsinum til dupulttjekk.</p>
<p>Ein histopatologisk diagnosa er eitt krav í útgreiningini av øllum krabbameinssjúklingum. Harafturat verða vevnaðarroyndir og cytologiskar kanningar gjørdar fleiri ferðir í sjúkugongdini hjá einstaka krabbameinssjúklinginum.</p>
<p>Nakrar royndir verða tó ikki diagnostiseraðar í Føroyum, men verða sendar beinleiðis uttanlands. Hetta eru serligir knyklar í eitlum (lymfum), royndir av mergi, livur o.ø. Haraftrat verða allar biopsiir frá bróstkrabbasjúklingum sendar uttanlands til kanningar, eftir at diagnosan er sett av patologi í Føroyum. Eisini allar smear‐royndir fyri lívmóðurhálskrabba (2.500‐3.000 árliga) verða sendar uttanlands – til Hillerød sjúkrahús. <em type="bold">7.5 Viðgerðar parturin </em></p>
<p>Viðgerð av føroyskum krabbameinssjúklingum er, sum meginregla miðsavnað til útlendsk sjúkrahús, serstakliga Ríkissjúkrahúsið í Danmark. Í høvuðsheitum er tað soleiðis, at øll stráluviðgerð fer fram uttanlands. Tær flestu skurðviðgerðirnar fara fram uttanlands, meðan ein partur av medisinsku viðgerðini fer fram í Føroyum.</p>
<p>Orsøkin til arbeiðsbýtið millum Føroyar og útlandið á krabbameinsøkinum er sum meginregla tað lága sjúklingagrundarlagið í Føroyum. Við einum fólkagrudarlagi undir 50.000 og uml. 150 krabbameinstilburðum um árið, eru tað lutfalsliga fáir tilburðir av hvørjari diagnosu. Ov fá til at varðveita eina sergrein innan hvørja diagnosu.</p>
<p>Á summum økjum er tað siðvenja og tilvild, heldur enn eitt tilvitað arbeiðsbýti grundað á sjúklingagrundarlagið, sum hava ført til verandi arbeiðsbýti millum Føroyar og útlandið. Soleiðis verða nógvir føroyskir krabbameinssjúklingar viðgjørdir uttanlands, sum saktans kundu verið viðgjørdir í Føroyum. Hetta er galdandi í høvuðsheitum fyri ta medisinsku viðgerðina.</p>
<p>Og hinvegin verða nakrar viðgerðir gjørdar í Føroyum, sum áttu at verið gjørdar uttanlands. Hetta er serliga galdandi fyri skurðviðgerðirnar. Hetta fara vit at útgreina seinni í hesum parti.</p>
<p>Tann krabbameinsviðgerð, sum verður veitt í Føroyum, er miðsavnað á Landssjúkrahúsinum. Medisinsku viðgerðirnar fara fram í onkologiskum og hæmatologiskum ambulatorium, og skurðviðgerðirnar fara fram á skurðdeplinum, íroknað gynækologisku deild. Haraftrat er ein konsulentskipan við húðlæknum, sum diagnostisera og viðgerða húðkrabbamein. <em type="bold"></em>7.5.1 Skurðviðgerð </p>
<p>Í teimum førum, har útlit eru fyri at lekja krabbameinssjúku, er skurðviðgerð tann mest brúkti viðgerðarhátturin. Skurðviðgerð kann antin verða gjørd sum einasta viðgerð ella saman við stráluviðgerð og/ella kemoterapi. Góðskan á skurðviðgerðini er tí av avgerandi týdningi fyri viðgerðarúrslitið.</p>
<p>Seinastu áratíggjuni eru fakfólk í størri mun vorðin greið yvir, at eitt optimalt viðgerðarúrslit er tengt at tvørfakligheit í viðgerðini, royndunum hjá skurðlæknanum í teimum ávísu krabbameinsskurðviðgerðum og hvussu tann undirstuðlandi viðgerðin er. Hetta merkir, at 80 Ein kanning, har histologiin (mikroskopiski uppbygnaðurin av vevnaði) verður kannað fyri illkynjaðar broytingar í vevnaði. 81 Kanning av kyknum í mikroskopi við tí endamáli at seta eina diagnosu. Hetta kann vera ein kyknuroynd frá lívmóðurhálsinum. 90 fyrireikaðar82 krabbameinsskurðviðgerðir næstan altíð eiga at verða gjørdar á serdeildum og av skurðlæknum, sum eru serliga skúlaðir og royndir innan ta ávísu skurðviðgerðina.</p>
<p>Tær flestu krabbameinsskurðviðgerðir av føroyskum krabbameinssjúklingum fara fram uttanlands, men nakrar verða tó gjørdar í Føroyum, nevniliga fyri krabbamein tarmi, kvinnuligum kynsgøgnum og bróstkrabba.</p>
<p>Eisini eru onkrar skurðviðgerðir gjørdar fyri krabbamein í bløðruhálskertli (prostata) í Føroyum í ár.</p>
<p>Tarmskurðviðgerðir: Krabbamein í langa (coloncancer) verður sum meginregla skurðviðgjørt í Føroyum. Sama er galdandi fyri krabbamein í baktarmi (rectumcancer), um ikki talan er um avanceraðir tilburðir. Í so fall verður sjúklingurin sendur til Danmarkar til skurðviðgerð og stráling.</p>
<p>Í teimum førum, tá stráluviðgerð skal gevast undan skurðviðgerð (fyri at minka knykilin), verður hendan ofta givin í Íslandi.</p>
<p>Gynækologiskar skurðviðgerðir: Lívmóðurkrabbi uttan spjaðing, verður skurðviðgjørdur í Føroyum, meðan sjúklingar við spjaðing verða sendir til Íslands ella til Danmarkar (Ríkissjúkrahúsið).</p>
<p>Skurðviðgerðir fyri krabbamein í eggrótum verða viðhvørt gjørdar í Føroyum, men mest í Danmark. Føroyskir sjúklingar við lívmóðurhálskrabbi verða tó fyri tað mesta sendir uttanlands – fyri tað mesta til Íslands ella Danmarkar – til skurðviðgerð og strálur.</p>
<p>Bróstkrabbaskurðviðgerðir: Til fyri fáum árum síðan vóru flestu skurðviðgerðir fyri bróstkrabba gjørdar á Landssjúkrahúsinum, men seinastu árini hevur hevur ongin serlækni í bróstskurðviðgerð verið í starvi. Hetta hevur havt við sær, at nakað fleiri kvinnur eru sendar uttanlands at fáa hesar skurðviðgerðir, men tó verða framvegis flestu bróstkrabbaskurðviðgerðir framvegis gjørdar í Føroyum.</p>
<p>Talva 7.4 og 7.5 vísa, at í 2007 vórðu 11 bróstkrabbaskurðviðgerðir gjørdar á Landssjúkrahúsinum, meðan 9 vórðu sendar av landinum. Hetta hóast vit ikki hava nakran bróstskurðlækna. Hesar skurðviðgerðir eru gjørdar av skurðlæknum á skurðdeplinum.</p>
<p>Í ár hava royndir verið gjørdar at fáa útlendskar serfrøðingar hendanvegin at skurðviðgera fyri bróstkrabba. Í mai mánað var ein danskur bróstskurðlækni á Landssjúkrahúsinum og gjørdi 4 bróstkrabbaskurðviðgerðir. Skurðviðgerðirnar vórðu gjørdar í samstarvi við Ríkissjúkrahúsið og Herlev Sjúkrahús og í samráð við Danish Breast Cancer Group (DBCG).</p>
<p>Talva 7.4 vísir, hvørjar krabbameinsskurðviðgerðir eru gjørdar í Føroyum seinastu árini. Fyri at síggja, um vit heldur velja at skurðviðgera í Føroyum enn uttanlands, mugu vit eisini vita, hvussu nógvar av somu krabbameinsdiagnosum verða sendar uttanlands til skurðviðgerð. Hetta sæst í talvu 7.5. 82 Ein ávísur prosentpartur av krabbameinsskurðviðgerðum er akuttur, t.v.s. ófyrireikaðar. Viðhvørt er tað ikki greitt fyrr enn skurðviðgerðin er byrjað, at sjúkueyðkennini stava frá krabbameini. 91</p>
<p><em type="bold">Tal á skurðviðgerðum </em></p>
<p><em type="bold">Útskrivingarár </em></p>
<p><em type="bold">Kyn </em></p>
<p xml:lang="dan"><em type="bold">Diagnosa 2000 2001 2002 2003 2004 2005 2006 2007 </em></p>
<p><em type="bold">Kvinnur </em></p>
<p>Bróstkrabbi 21 23 14 15 35 14 14 11</p>
<p>Krabbamein í baktarmi 2 4 2 2 1 2 ‐ 3</p>
<p>Lívmóðurhálskrabbi 1 1 2 1 1 ‐ 1 ‐</p>
<p>Lívmóðurkrabbi 6 1 3 3 2 4 6 5</p>
<p>Krabbamein í langa 4 4 2 5 8 5 2 2</p>
<p>Krabbmein í eggrótum 2 1 1 2 2 1 1 ‐</p>
<p>36 34 24 28 49 26 24 21</p>
<p><em type="bold">Menn </em></p>
<p>Krabbamein í baktarmi ‐ 1 1 ‐ 4 5 3 3</p>
<p>Krabbamein í langa 5 6 3 5 5 8 6 4</p>
<p>5 7 4 5 9 13 9 7</p>
<p><em type="bold">Bæði kyn tilsamans 41 41 28 33 58 39 33 28 </em></p>
<p>Talva 7.4 Krabbameinsskurðviðgerðir í Føroyum 2000‐2007.</p>
<p><em type="bold">Tal á skurðviðgerðum </em></p>
<p><em type="bold">Útskrivingarár </em></p>
<p><em type="bold">Kyn </em></p>
<p xml:lang="dan"><em type="bold">Diagnosa 2000 2001 2002 2003 2004 2005 2006 2007 </em></p>
<p><em type="bold">Kvinnur </em></p>
<p>Bróstkrabbi ‐ ‐ ‐ 1 ‐ 7 1 9</p>
<p>Krabbamein í baktarmi 1 1 3 1 1 ‐ 1 2</p>
<p>Lívmóðurhálskrabbi 2 2 3 5 ‐ 2 1 1</p>
<p>Lívmóðurkrabbi 1 ‐ ‐ ‐ 2 4 ‐ ‐</p>
<p>Krabbamein í langa ‐ ‐ 1 ‐ ‐ ‐ ‐ 1</p>
<p>Krabbmein í eggrótum 1 ‐ ‐ 2 ‐ 1 2 3</p>
<p>5 3 7 9 3 14 5 16</p>
<p><em type="bold">Menn </em></p>
<p>Krabbamein í baktarmi ‐ 1 3 2 1 3 2 ‐</p>
<p>Krabbamein í langa ‐ ‐ ‐ 1 ‐ ‐ ‐ 1</p>
<p>‐ 1 3 3 1 3 2 1</p>
<p><em type="bold">Bæði kyn tilsamans 5 4 10 12 4 17 7 17 </em></p>
<p>Talva 7.5 Somu diagnosubólkar sum í talvu 7.4, sum verða sendir til Danmarkar til skurðviðgerð. 92</p>
<p>Fyrivarni skal tó takast fyri tølunum í talvunum. Tað kann vera, at onkur av skurðviðgerðunum ikki er skrásett undir rætta skrásetingarnummarinum, men tølini mugu roknast at vera á einari leið. Eitt annað, sum kann vera eitt sindur misvísandi, er at vit hava ikki hagtølini fyri viðgerðir av føroyskum krabbameinssjúkligum í øðrum londum enn Danmark. Nakrir krabbameinssjúklingar verða sendir til Íslands, men fyri hesar sjúklingar skráseta vit ikki diagnosu og viðgerð, men bara deildina, hagar sjúklingurin er sendur. Hetta eigur at verða gjørt, so til ber at sígga neyvt, hvørjar viðgerðir føroyingar fáa uttanlands.</p>
<p>Eisini er tørvur á yvirlitum yvir tað virksemi, sum longu er í Føroyum – fyri at kunna legga til rættis eina skipan við atliti at altjóða leiðreglum fyri skurðviðgerð av krabbameinssjúkum. 7.5.1.1 Miðsavning av krabbameinsskurðviðgerðum</p>
<p>Innan krabbameinsviðgerð hevur altjóða rákið tey seinastu árini verið heilt greitt fram ímóti størri miðsavning. Fleiri altjóða kanningar hava víst á, at ein optimal krabbameinsviðgerð tørvar stóran serkunnleika83. USA og fleiri onnur evropeisk lond, m.a. Frakland og Holland, hava ment stórar miðdeplar fyri krabbameinsvirksemi. Ein savnaður krabbameinsdepil er eitt stað, har diagnostikkur, viðgerð, fyribyrging, gransking o.s.fr. eru savnað á einum stað og verður útint í tvørfakligum samstarvi. Eitt fólkagrundarlag á 2‐4 milliónir verður í prinsippinum mett sum neyðugt fyri at fáa nóg stórt sjúklingagrundarlag, men fleiri krabbameinsdeplar í Evropa hava tó munandi minni sjúklingagrundarlag.</p>
<p>Eisini í okkara grannalondum, Norra, Svøríki og Danmark, fer fram ein størri miðsavning av krabbameinsviðgerðum. Í Danmark eru tey í løtuni í ferð við at gjøgnumganga skipanina við 36 læknafakligum sergreinum. Ein grundleggjandi tanki í hesari tilrættaleggingini av sergreinum er, at <span type="quote" xml:lang="dan">”øvelse gør mester”</span>, t.v.s at tað yvirskipað er samband millum heilsufakligar royndir, góðsku og sjúklingatal, bæði á einstaklinga‐, eindar‐ og sjúkrahússtigi. Tær nýggju sergreinavegleiðingarnar áseta, hvørjar kanningar/viðgerðir skulu vera ávikavist høvuðsvirksemi, regiónsvirksemi og høgt spesialiserað virksemi84. Heilsustýrið ásetur krøv til og góðkennir staðseting af hesum virksemi.</p>
<p>Eisini skal Heilsustýrið hava eftirlit við, at sjúkrahús ikki gera viðgerðir, tey ikki hava loyvi og førleika til.</p>
<p>Serligur dentur hevur verið lagdur á at miðsavna skurðviðgerðir innan krabbamein. Kirurgiin verður mett sum mest avgerðandi fyri tað samlaða viðgerðarúrslitið, tí størsti parturin av sjúklingunum verður skurðviðgjørdur fyri krabbamein. Altjóða kanningar hava arbeitt við sambandinum millum sjúklingagrundarlag og viðgerðargóðsku, mett eftir m.a. yvirlivingartølum. Í nøkrum av hesum kanningum fyriliggur evidensur (próvføst vissa) fyri at gera ítøkilig tilmæli um minstatal av sjúklingum/skurðviðgerðum, bæði fyri tann einstaka skurðlæknan og fyri deildina85.</p>
<p>Við atliti til krabbamein í tarmi, er í Danmark tey seinastu árini útgivnar nógvar frágreiðingar og tilmælir um hetta evnið, sum fleiri kirurgiskir serfrøðingar hava verið við til at gera86. Samanumtikið siga hesar, at fólkagrundarlagið fyri eina eind, sum skal skurðviðgera krabbamein í tarmi, eigur at vera 300.000‐500.000 íbúgvar. Hvør deild eigur árliga at gera í minsta lagi 120 skurðviðgerðir fyri krabbamein í langa (í minsta lagi 20 árliga fyri hvønn skurðlækna) og í minsta lagi 60 skurðviðgerðir fyri krabbamein í baktarmi um árið (í minsta lagi 15 um árið til hvønn skurðlækna). Sama úrslit koma tey donsku læknavísindaligu feløgini til í teirra tilmælum um betring av 83 En nationell cancerstrategi for framtiden, SOU 2009: 11 s 218 (Svenska krabbameinsætlanin) 84 Høgt spesialiserað virksemi kann vera á 1‐3 sjúkrahúsum í Danmark, meðan regiónsvirksemi kann vera á 1‐3 sjúkrahúsum í hvørjari región. 85 Kræftplan 2 – Sundhedsstyrelsens anbefalinger til forbedringer af indsatsen på kræftområdet. Juni 2005, s 35‐38 86 Danish Colorectal Cancer Group: Retningslinjer for diagnostik og behandling af kolorektal cancer. 4. udgave 2009 s 108‐109 93 krabbameinsskurðviðgerðunum87. Har verður eisini víst á, at undir fleiri av hesum skurðviðgerðum eiga at vera tveir skurðlæknar hjástaddir. Hetta er bæði fyri at tryggja framhaldandi lýtaloysi (perfektión) av tøkni og at nýggir skurðviðgerðarhættir og mannagongdir verða nýttir.</p>
<p>Viðvíkjandi krabbameini í kvinnuligu kynsgøgnunum, seta skurðlæknarnir enn størri krøv um fólkagrundarlagið. Fyri at skurðviðgera fyri krabbamein í eggrótum og lívmóðurhálsi skal fólkagrundarlagið vera 700.000 íbúgvar. Tað skulu vera í minsta lagi 75 skurðviðgerðir fyri hvørja deild og í minsta lagi 25 fyri hvønn skurðlækna. Til skurðviðgerðir fyri krabbamein í lívmóðrini skal fólkagrundarlagið vera í minsta lagi 400.000, og kravið um tal á skurðviðgerðum er tað sama sum fyri krabbamein í eggrótum og lívmóðurhálsi. Royndir frá eini røð av londum skjalprógva, at yvirliving av hesum krabbameinssløgum er best, har skurðviðgerðirnar eru miðsavnaðar88.</p>
<p>Til skurðviðgerðir fyri bróstkrabba verður viðmælt eitt fólkagrundarlag upp á 250.000‐ 350.000 íbúgvar og tal á skurðviðgerðum pr. kirurg eigur at vera 50 árliga. Hetta er í samsvari við tey felags evropeisku tilmælini hjá EUSOMA (European Society of Mastology)89.</p>
<p>Skulu vit fylgja omanfyrinevndu tilmælum og altjóða miðsavningarrákinum, eiga krabbameinsskurðviðgerðir sum meginregla ikki at verða gjørdar í Føroyum við tí fólka‐ og sjúklingagrundarlagi, vit hava.</p>
<p>Arbeiðsbólkurin hevur ta áskoðan, at føroyskir krabbameinssjúklingar bara eiga at fáa krabbameins‐ skurðviðgerðir í samsvari við altjóða ella danskar leiðreglur fyri ta einstøku krabbameinsdiagnosuna. Eisini aðrar viðgerðir fyri krabbamein eiga at fylgja somu meginreglu.</p>
<p>Krabbameinsskurðviðgerðir av føroyskum sjúklingum eiga bert at verða gjørdar av skurðlæknum, sum kunnu skjalprógva neyðugu royndirnar, útbúgving og árliga tal á krabbameinsskurðviðgerðum. Kann hann ikki tað, eigur hann/hon ikki at skurðviðgera fyri krabbamein. Sama krav til skjalprógvan eiga vit at seta útlendskum viðgerðarstøðum, hagar føroyskir krabbameinssjúklingar verða sendir til viðgerð ella sum senda skurðlæknar til Føroya.</p>
<p>Krabbameinsætlanin fyriheldur seg ikki til, hvørt teir skurðlæknar, sum í dag gera krabbameinsskurð‐viðgerðir í Føroyum, duga teirra handverk ella ikki. Tí skal tilmælið um skjalprógvan av royndum o.ø. ikki skiljast sum atfinning av góðskuni á teimum krabbameinsskurðviðgerðum, sum í dag verða framdar í Føroyum. Tí vit kenna ikki góðskuna av viðgerðini. Tað fyriliggja ongar mátingar av yvirliving fyri teir sjúklingum, sum eru skurðviðgjørdir í Føroyum samsvarandi sjúklingum, sum eru skurðviðgjørdir á størri deildum í øðrum londum. Harafturat er talið á skurðviðgerðum og sjúklingum í Føroyum so lítið, at tað er ivasamt, um tað við verandi mátingar‐ og skrásetingarhættum ber til at fáa próvføst hagtøl sum kunnu samanbera hesi viðurskifti.</p>
<p>So leingi vit ikki kunnu prógva, at yvirlivingin millum teir krabbameinssjúklingar, sum verða skurðviðgjørdir í Føroyum, er á sama stigi sum í okkara grannalondum ella betri, eiga krabbameinsskurðviðgerðir ikki at vera gjørdar undir verandi umstøðum.</p>
<p>Ein møguleiki fyri, at mann kann gera krabbameinskurðviðgerðir í Føroyum er, at skurðlæknarnir við jøvnum millumbilum fáa møguleika fyri at arbeiða á stórum útlendskum sjúkrahúsum, har teir kunnu viðlíkahalda teirra hegni og læra teir nýggjastu viðgerðarhættirnar. Á hendan hátt kunnu teir røkka einum nóg stórum tali av skurðviðgerðum innanfyri viðkomandi sergreinar í Føroyum. Hetta gevur samstundis teimum føroysku læknunum størri fakligar avbjóðingar, men fer samstundis at krevja umskipan á deildunum. Í løtuni er manningin á skurð‐, gynækologisku‐, røntgen‐, og 87 Sundhedsstyrelsen: Forbedring af kirurgisk kræftbehandling – de lægevidenskabelige selskabers anbefalinger. Juni 2006, s 54‐64 88 Sundhedsstyrelsen: Forbedring af kirurgisk kræftbehandling – de lægevidenskabelige selskabers anbefalinger. Juni 2006, s 43‐54 89 www.eusoma.org 94 patologisku deildunum so lítil, at tað er ringt at finna aðrar læknar til at taka uppgávurnar hjá teimum, sum ferðast uttanlands í tíðarskeið, fyri at arbeiða á størri sjúkrahúsum. Hetta fer at krevja eina øking í talinum av læknum á hesum deildum til at taka sær av øðrum uppgávum enn teimum, sum fevna um krabbamein.</p>
<p>Tí hevði tað verið ein fyrimunur, um tað á krabbameinsøkinum bleiv gjørd ein formlig samstarvsavtala við sjúkrahús uttanlands, sum gevur møguleika fyri umskifti av serlæknum. Tað er fyrst og framt ábyrgdin hjá sjúkrahúsleiðsluni at tryggja avtalurnar og karmarnar fyri einum slíkum samstarvi og at hava eftirlit við, at skurðlæknarnir liva upp til leiðreglurnar hjá Heilsustýrinum.</p>
<p>Viðvíkjandi spurningin um at fáa útlendskar krabbameinsskurðlæknar til Føroya at gera skurðviðgerðir, hevur arbeiðsbólkurin sum útgangsstøði ta áskoðan, at hetta er eitt gott hugskot. Men hetta er treytað av, at bíðitíðin til skurðviðgerðirnar ikki fara út um mark fyri tað, sum mælt verður til í parti 8. Krabbamein er ein akutt sjúka, sum krevur bráðfeingis viðgerð. Tí skal arbeiðsbólkurin greitt mæla frá, at bíðað verður við skurðviðgerðunum, til tað eru savnaðir nóg nógvir krabbameinssjúklingar saman til at tað fíggjarliga loysir seg at heinta ein serfrøðing til Føroya at skurðviðgera. Haraftrat mælir arbeiðsbólkurin til, at hesar skurðviðgerðir bert verða gjørdar í tøttum samstarvi við útlendskar serdeildir fyri økið. Eisini má røktarstarvsfólkið vera útbúgvið til at taka sær av hesum sjúklingum, og fastar mannagongdir mugu vera fyri sjúklingagongdina og hvør hevur ábyrgdina av sjúklinginum.</p>
<p>Við okkara fólkagrundarlagi og avmarkaða fakliga kapasiteti fyri krabbameinsøkið, er tað neyðugt, at Føroyar hella seg upp at øðrum londum við størri serkunnleika fyri økið. Hetta kunnu vera evropeisk lond, sum eru langt frammi við krabbameinsviðgerð, og eisini norðurlendsk lond. Av tí at Heilsustýrið í Danmark er ráðgevandi myndugleikin í Føroyum, hevur arbeiðsbólkurin ta áskoðan, at føroyska heilsuverkið eigur at fylgja tilmælum og leiðreglum hjá danska Heilsustýrinum við atliti til diagnostik og viðgerð av krabbameini. Møgulig frávik fra hesum leiðreglum eiga bert at koma fyri undir kønari vegleiðing frá Heilsustýrinum og teimum tvørfakligu bólkunum fyri einstøku krabbameinssjúkurnar.</p>
<p>Vit kundu sagt, at føroyingar til eina og hvørja tíð bara kunnu velja teir bestu lutirnar í krabbameinsviðgerðini frá ymiskum londum. Hetta metir arbeiðsbólkurin tó er ein órealistiskur møguleiki, tí tað krevur áhaldandi innsats og stóra fakligan serkunnleika frá føroyskari síðu at gera hesi val. Vandi kann tá eisini vera fyri, at nýggir viðgerðarhættir, leiðreglur o.a. ikki verða sett í verk í Føroyum, av tí ógreiða ella ósemja er um, hvørjum landi ella serkunnleika, vit skulu fylgja. Fyri at skapa støðufesti og tryggja, at nýggj vitan skjótt verður sett í verk, eiga vit sum meginregla at brúka <em type="italic">eitt </em>land sum ráðgevandi myndugleika fyri krabbameinsøkið. </p>
<p>Arbeiðsbólkurin er vitandi um, at tølini fyri títtleika og yvirliving hjá krabbameinssjúklingum í Danmark á summum økjum hava verið verri enn í grannalondunum. Tó skal sigast, at Danmark seinastu árini hevur gjørt stór átøk fyri at betra um krabbameinsviðgerð og diagnostikk, millum annað við átøkum, sum vórðu mælt til í krabbameinsætlanunum og við sonevndu pakkaforløbunum, sum eru sett í verk kring landið. Ábendingar eru um, at donsku krabbameinstølini nú eru á rættari leið.</p>
<p>Tað er týdningarmikið, at heilsumyndugleikarnir í Føroyum støðugt meta um gongdina hjá føroysku krabbameinssjúklingunum, sum eru til viðgerð í Danmark og aðrastaðni, og haraftrat javnan eftirmeta krabbameinshagtølini.</p>
<p>At vit fylgja og seta í verk tilmæli og leiðreglur hjá Heilsustýrinum fyri krabbameinsøkið, forðar ikki fyri, at Føroyar samstarva við sjúkrahús/krabbameinsdeplar í øðrum londum enn Danmark. Í Danmark finnast í løtuni landsumfatandi (nationalar) kliniskar leiðreglur fyri fleiri dignosubólkar, men ikki fyri allar. Leiðreglurnar eru mentar ella góðkendar av Heilsustýrinum. Nógvar av 95 leiðreglunum koma frá teimum vísindaligu feløgunum og ‐ viðvíkjandi krabbameini – eisini frá teimum tvørfakligu krabbameinsbólkunum, teimum sonevndu DMCG´unum90. Leiðreglurnar verða síðani brúktar sum grundarlag fyri menningini av lokalum kliniskum vegleiðingum, sum verða brúktar í tí dagliga kliniska arbeiðinum og sum geva ítøkiliga vegleiðing og stuðul at taka avgerðir í sambandi við viðgerðina hjá tí einstaka sjúklinginum. Velja viðgerðarstøð ikki at fylgja klinisku vegleiðingunum hjá Heilsustýrinum, skulu tey greiða frá, hví tey velja hesar frá.</p>
<p>Altjóða ella evropeiskar vegleiðingar eru ofta (um tær finnast) grundarlagið undir teimum nationalu leiðreglunum. Innan tær einstøku sergreinirnar er tætt altjóða samstarv og í teimum einstøku vísindaligu feløgunum/tvørfakligu krabbameinsbólkunum finst hópin av vitan um, hvat gonur fyri seg á krabbameinsøkinum í øðrum londum. Hinvegin er ikki altíð altjóða semja um diagnostikk, viðgerð o.a. innan krabbamein. Tí eru leiðreglurnar í teimum ymisku londunum ikki altíð eins.</p>
<p>Umráðandi er bæði innan skurðviðgerðir, alla aðra krabbameinsviðgerð og diagnostikk, at arbeiðið fer fram sambært nýggjastu vitanini á økinum og nýggjastu mannagongdunum. Tí er tað ein leiðsluábyrgd á Landssjúkrahúsinum støðugt at syrgja fyri og eftirkanna, at at allir liðir í sjúklingagongdini hjá krabbameinssjúklingum brúka dagførdar kliniskar leiðreglur. 7.5.2 Medisinsk viðgerð</p>
<p>Tað er Onkologiska Ambulatorium, ið varð sett á stovn í 1992, sum tekur sær av medisinsku viðgerðunum á Landssjúkrahúsinum og sum vanliga er mannað við serútbúnum onkologiskum sjúkrarøktarfrøðingum.</p>
<p>Tað er tó bert ein minni partur medisinsku viðgerðini, ið verður givin í Føroyum. Ein partur av viðgerðunum krevur antin, at sjúklingurin er innlagdur, ella at læknar, ið hava serliga útbúgving í skipaðari krabbameinsviðgerð, støðugt eru til staðar. Hetta merkir, at vit senda fleiri sjúklingar uttanlands til viðgerðar.</p>
<p>Eisini er kapasiteturin á verandi ambulatorinum avmarkaður í løtuni, við tað at har starvast ov fáir serútbúnir sjúkrarøktarfrøðingar og annað heilsustarvsfólk í mun til arbeiðsuppgávurnar.</p>
<p>Umframt tað virksemi, ið beinleiðis kann setast í samband við medisinsku viðgerðina, er ofta neyðugt at senda sjúklingarnar uttanlands til kanningar, fyri at hava eftirlit við, um sjúklingurin tolir viðgerðina og um úrslitið av viðgerðini er nøktandi. Dømi um kanningar eru PET/CT‐skanningar og MR‐skanningar, ið krevja størri magnetfelt enn tey, sum MR‐skannarin á Landssjúkrahúsinum <em type="bold"></em>hevur. </p>
<p>Í løtuni fáa sjúklingar bjóðað ávís sløg av ambulantari kemoterapi í Føroyum.</p>
<p>Onkologi91 og hæmatologi92 eru høvuðssergreinarnar í medisinsku viðgerðini hjá krabbameinssjúklingum. Sambært tilráðingum frá Heilsustýrinum og serlæknafeløgunum í Danmark eiga hesar sergreinar í Føroyum at verða mannaðar við ávikavist 1‐1,5 onkologi og 0,5 hæmatologi93. 90 DMCG (Sammanslutningen af Danske Multidisciplinære Cancergrupper). Í hesum samtakinum eru tvørfakligir bólkar fyri fleiri krabbameinssløg. Hesir eru mannaðir við serfrøðingum úr fleiri sergreinum, sum arbeiða við sama slagi av krabbameini. T.d. eru bólkar fyri bróstkrabba og krabbamein í tarmi. 91 Onkologi er læran um krabbameinssjúkur og er ein læknavísindalig sergrein, sum í høvuðsheitum verður útint á onkologiskum deildum, har sjúklingar fáa stráluviðgerð og medisinska viðgerð, t.d. kemoviðgerð við krabbameinskyknudarvandi heilivági ( <em type="italic">cytostatika </em>), hormonum og antihormonum. Hormonviðgerðin verður brúkt til krabbameinssjúkur, har krabbavøksturin er bundin av hormonum, t.v.s. í summum tilburðum av bróstkrabbameini, prostatakrabbameini og krabbameini í lívmóður. Sergreinin kom í 1987 í staðin fyri stráluviðgerð (terapeutisk radiologi). 92 Læran om sjúkur í blóðinum og teimum blóðgerandi gøgnunum, beinmerginum, lymfueitlunum/kertlunum og miltinum.93 Almanna‐ og heilsumálaráðið: <span type="quote">“Álit um framtíðar sjúkrahúsverk í Føroyum”</span> 2007 s. 83‐84 96 7.5.2.1 Onkologi </p>
<p>Eingin serlækni í onkologi er settur í starv í Føroyum. Í fleiri umførum er søkt eftir onkologi, men uttan úrslit. Vanliga hevur Ríkissjúkrahúsið verið kontaktsjúkrahús við konsulentvitjanum hálva hvørt ár. Tí eru grundlagdar somu protokollir og viðgerðarhættir, sum onkologiska deild á Ríkissjúkrahúsinum nýtir. Í 2008 helt avtalan við Ríkissjúkrahúsið uppat og samstundis varð stovnsett ein nýggj konsulentskipan við Universitetssjúkrahúsið í Lund í Svøríki, har 12 ymiskir onkologar í skiftum koma til Føroya aðru hvørja viku. Vanliga vara konsulentvitjanirnar 3 dagar.</p>
<p>Tann nýggja avtalan hevur broytt arbeiðið á Onkologiska Ambulatorium nakað, millum annað í sambandi við gjøgnumgongd av mannagongdum, nýggjur íblástur í viðgerðum, og eisini er læknafakliga stigið á ambulatoriunum styrkt.</p>
<p>Metingar verða gjørdar av føroyskum krabbameinssjúklingum á ráðleggingarfundi (konferansu) í tvørfakligum toymi, ið er samansett av onkologi, hæmatologi, skurðlækna, radiologi og patologi. Hesir ráðleggingarfundir eru bert 14. hvønn dag, og tað hevur víst seg at vera ov sjáldan. Sjúklingarnir eru so nógvir, at tað knípur við at fáa mett um allar, meðan onkologurin er her. Ráðleggingarfundir eiga at vera hvørja viku, soleiðis at sjúklingagongdirnar eru so skjótar og smidligar sum gjørligt.</p>
<p>Hóast tað hevði eydnast at sett ein onkolog í fast starv, hevði føroyska sjúkrahúsverkið kortini verið bundið av einari vælvirkandi konsulentskipan. Onkologiin er nevniliga eitt so vítt arbeiðsøki, at ein onkologur í føstum starvi í Føroyum ikki fakliga kann vera við í fremstu røð innanfyri øll krabbameinssløg. Til dømis er onkologiin á onkologisku deild á sjúkrahúsinum í Herlev býtt upp í 4 toymi, har sergreinarnar aftur er býttar upp innan tey einstøku toymini. Onkologarnir innan tey einstøku toymini hava so hvør sítt serøki og hava ikki møguleika til seta seg inn í allar tær sergreinarnar, sum teirra egna toymi røkir, og hava als ongan møguleika til at fara inn í tær sergreinarnar, sum hini toymini røkja. Tí eru onkologarnir sera bundnir av starvsfelagunum í toyminum fyri at kunna veita ta optimalu viðgerðina.</p>
<p>Sostatt ber ikki til at seta ein einstakan onkolog í staðin fyri eina konsulentskipan í Føroyum.</p>
<p>Kortini er størsti trupulleikin í løtuni tørvurin á lokalum onkologiskum læknaligum kontinuiteti, lutvíst við atliti at sjúklingunum, og lutvíst, men kanska fyrst og fremst, sum stuðulspersónur fyri onkologisku sjúkrarøktarfrøðingarnar. Tí hevði optimala loysnin verið ein samansett loysn, sum er at seta ein onkolog í fast starv, samanstundis sum mann varðveitir eina konsulentskipan/samstarvsskipan við eitt størri sjúkrahús.</p>
<p>Umframt medisinska onkologiska viðgerð, kundi arbeiðið hjá hesum onkologi verið at stýrt tvørfakliga samstarvinum, og eisini tí tætta samstarvinum við uttanhýsis konsulentarnar í sambandi við viðgerðarætlanir o.s.fr. Henda loysn hevur við sær, at tørvurin á eksternum konsulentvitjanum minkar, meðan neyðugt verður at útbyggja telemedisinska tænastu millum Landssjúkrahúsið og samstarvandi sjúkrahús. Tann telemedisinska tænastan má útbyggjast soleiðis, at tað ber til at fara niður í smálutir í dagligu ráðgevingini.</p>
<p>Um so er, at tað framvegis verður ómøguligt at fáa fatur á onkologiskum serlækna til føroyska sjúkrahúsverkið, er ein annar møguleiki at víðka um konsulentvitjanirnar til 3‐5 dagar um vikuna.</p>
<p>Fyri at halda fakliga stignum á Onkologiska Ambulatorinum hevur tað avgerandi týdning, at sjúkrarøktarfrøðingarnir á deildini hava neyðugu útbúgvingina og støðugt fáa dagført sína vitan gjøgnum skeið og altjóða sambond. Menningin innan medisinskar krabbameinsviðgerðir gongur skjótt, og tí er alneyðugt at heilsustarvsfólk, sum arbeiða innan hetta økið, fáa dagført sína vitan alla tíðina. Hetta hevur serliga stóran týdning í Føroyum, har onkologur bara er ein part av tíðini. Við hesum hava sjúkrarøktarfrøðingarir á Onkologiska Ambulatorinum stóra ábyrgd og skulu taka nógvar sjálvstøðugar avgerðir í dagliga arbeiðinum. Haraftrat eru nógvar ymiskar viðgerðir á deildini sammett við aðrar deildir í norðurlondum, har starvsfólkini eru meira spesialiserað at taka 97 sær av eini ávísari viðgerð. Hetta ber ikki til í Føroyum, og tí er neyðugt, at onkologisku sjúkrarøktarfrøðingarnir støðugt eru væl skúlaðir.</p>
<p>Tí heldur arbeiðsbólkurin tað vera umráðandi, at sjúkrarøktarfrøðingar, sum arbeiða innan onklogi fáa eina spesialútbúgving á økinum og støðugt fáa møguleika fyri at dagføra sína vitan við m.a. at luttaka í altjóða samstarvi og ráðstevnum. Eisini mugu teir fáa neyðugu umstøðurnar at gera niðurskrivaðar mannagongdir fyri viðgerð og røkt innan onkologi. Slíkar eru ikki í løtuni og hetta elvir til trupulleikar, m.a. tá nýggj fólk skulu lærast upp á deildini.</p>
<p>Av tí at flestu føroysku krabbameinssjúklingar verða viðgjørdir sambært donskum viðgerðarprinsippum og nógvir verða sendir til Ríkissjúkrahúsið til viðgerðar, er nógv samskifti millum Onkologiska Ambulatorium og Ríkissjúkrahúsið. Á Ríkissjúkrahúsinum dagføra tey áhaldandi klinisku leiðreglurnar fyri viðgerð, og higartil hevur ambulatoriið fingið hesar leiðreglur frá Ríkissjúkrahúsinum umframt at starvsfólk hava fingið vegleiðing frá onkologum og sjúkrarøktarfrøðingum har. Men síðan samstarvsavtala varð gjørd um konsulentskipan við Universitetssjúkrahúsið í Lund hevur illa borið til at fáa ráðgeving og nýggjastu klinisku leiðreglurnar frá Ríkissjúkrahúsinum.</p>
<p>Hetta eigur at fáast í rættlag aftur. Arbeiðsbólkurin mælir til, at Landssjúkrahúsið setir seg í samband við Ríkissjúkrahúsið um at fáa eina avtalu um hesa ráðgeving og klinisku leiðreglurnar. 7.5.2.2 Hæmatologi</p>
<p>Viðvíkjandi <em type="italic">hæmatologi </em>er ein serlækni í starvi á Landssjúkrahúsinum. Hesin hevur eisini ábyrgdina fyri onkologiini. Í 2007 varð Hæmatologiska Ambulatorinum skilt sundur frá Onkologiska Ambulatorium. Í tí hæmatologiska ambulatorinum viðgerast lymfom (krabbamein í eitlunum) og blóðkrabbi <em type="bold"></em>við kemoterapi, umframt lívfrøðiligum heilivági. Hetta gongur somuleiðis fyri seg í tøttum samstarvi við hæmatologisku deild á Ríkissjúkrahúsinum. Einaferð um árið er konsulentvitjan. Við hesum er tørvurin á starvsfólki innan økið hæmatologi nøktaður í Føroyum. 7.5.2.3 Heimtøkur av medisinskum viðgerðum </p>
<p>Tá tað kemur til medisinska viðgerð, eru góðir møguleikar í Føroyum til taka nakað av viðgerðini heim úr útlondum. Av tí at medisinsk viðgerð ofta strekkir seg yvir fleiri mánaðir, eru fleiri fyrimunir við at viðgerðin er so nær við bústaðin hjá sjúklinginum sum møguligt. Sjálvsagt er treytin fyri at taka heim eina viðgerð, at góðskan/dygdin av viðgerðini, ið sjúklingurin fær, er í minsta lagi er eins góð í Føroyum, sum tann, ið sjúklingurin hevðu fingið uttanlands. Eitt dømi um viðgerð, ið Føroyar kunnu taka heim, er andevnið, Herceptin, ið nakrar kvinnur fáa fyri bróstkrabba94. Sjúklingurin fær</p>
<p>Herceptin triðju hvørja viku í eitt ár, t.v.s. 17 viðgerðir býttar út á eitt ár. Tær allarflestu kvinnurnar fáa viðgerðina á Ríkissjúkrahúsinum í Danmark, meðan einstakar kvinnur hava fingið viðgerðina á Landspitalinum í Íslandi.</p>
<p>Av tí at Landssjúkrahúsið ikki veitir hesa viðgerð merkir tað, at føroyskir bróstkrabbasjúklingar, sum skulu hava Herceptin, verða noyddir at ferðast uttanlands triðju hvørja viku til viðgerðar. Fyrimunurin við at taka Herceptin‐viðgerðina heim hevði verið sera stórur fyri sjúklingarnar, tí tað krevur nógv av sjúklingunum at skulu ferðast til Danmarkar triðju hvørja viku í eitt heilt ár. Hetta ávirkar ikki einans familjulívið, men eisini arbeiðslívið fyri tey, ið eru nóg birg til at halda áfram í sínum dagliga yrki, meðan viðgerðin fer fram. Ferðingin til Danmarkar førir við sær, at sjúklingurin er burtur frá arbeiði 2‐3 dagar triðju hvørja viku. 94 Herceptin er eitt andevni, ið setir seg á receptorin HER‐2 oman á krabbameinskyknunum og harvið støðgar vøkstrinum. Herceptin virkar bert hjá sjúklingum, har svullurin hevur HER‐2‐receptorar. 98</p>
<p>Haraftrat kann tað gerast ein fíggjarligur vinningur fyri samfelagið av at taka hesa viðgerð heim til Føroyar, við tað at útreiðslurnar til ferðing verða spardar. Møguleiki hevur ikki verið at fingið neyvar upplýsingar um, hvussu nógvar føroyskar kvinnur árliga verða viðgjørdar við Herceptin. Leysliga mett er talan um einar 4‐5 kvinnur. Vit ganga út frá, at sjálvur heilivágurin kostar tað sama í Føroyum sum í Danmark.</p>
<p>Tá metast skal um fíggjarligu fyrimunirnar, skal samanberast, hvat heimtøkan av Herceptin hevur við sær av øktum starvsfólkakostnaði á Onkologiska Ambulatorium, sammett við útreiðslurnar av at ferðast og av uppihaldinum fyri sjúklingarnar, ið ferðast uttanlands.</p>
<p>Siga vit, at 4 kvinnur árliga fáa viðgerð við Herceptin, eru ferða‐ og uppihaldsútreiðslurnar umleið 350.000 kr. um árið. Mett verður, at heimtøka av Herceptin‐viðgerðini krevur eina økta normering upp á 0,7 sjúkrarøktarfrøðingastarv á Onkologiska Ambulatorium, ið kostar umleið 250‐300.000 kr. um árið. Hetta gevur eina árliga sparing á umleið 50‐100.000 kr95.</p>
<p>Samfelagsbúskaparligi vinningurin við at sjúklingurin ikki noyðist at verða so leingi burtur frá arbeiði, er ikki tikin við í sparingina.</p>
<p>Treytin fyri at kunna taka heim Herceptin‐viðgerðina er, at Onkologiska Ambulatorium hevur neyðuga starvsfólkatilfeingið. Fyri at varðveita virksemið á sama stigi sum í dag, er neyðugt við 3,8 sjúkrarøktarfrøðisstørvum, men frá 1. september varð talið minkað niður í 3,1 størv.</p>
<p>Mælt verður til, at Landssjúkrahúsið veitir Onkologiska Ambulatorium neyðuga starvsfólkatilfeingið, áðrenn farið verður undir at taka medisinskar viðgerðir heim.</p>
<p>Mynd 7.6 vísir, at virksemið á Onkologiska Ambulatorium er nógv økt tey seinastu árini. Virksemið umfatar m.a. viðgerðir og telefonsamrøður. Í 2004‐2005 sær út til, at virksemið á deildini minkar, men frágreiðingin er, at flutt varð í nýggj hølir, nýggj starvsfólk komu, og hetta darvaði skrásetingini av virkseminum.</p>
<p>Mynd 7.6 Tal av kontaktum og arbeiðsuppgávur á Onkologiska Ambulatorium 2000‐2008. 95 Í útreiðslunum eru íroknaðar flogferðaseðlar, uppihald og ferðing til og frá flogvøllinum. Viðmerkjast skal, at útreiðslurnar vísa myndina, sum hon er í løtuni, tí kostnaðirnir broytast leypandi. 99</p>
<p>Sum talva 7.7 vísir, er talið á sjúklingum í Onkologiska Ambulatorium tvífaldað seinastu 12 árini – frá at vera 206 sjúklingar í 1997 til 405 sjúklingar í 2009.</p>
<p>Størsti bólkurin er bróstkrabbasjúklingar, sum eru millum ein triðing og helvtina av sjúklingunum. Næststørsti bólkur eru sjúklingar, ið hava krabbamein í langa og baktarmi.</p>
<p><em type="bold">Ár </em></p>
<p><em type="bold">Tal av sjúklingum, knyttir at amb. </em>1 jan 2009 405 25 okt 2007 339 31 maj 2002 332 14 febr 2001 287 5 febr 1997 206 </p>
<p><em type="italic">Talva 7.7 Tal á sjúklingum, ið eru knýttir at Onkologiska Ambulatorium 1997‐2009. </em></p>
<p>Møguleiki er fyri at heimtaka fleiri medisinskar viðgerðir, um so er at Onkologiska Ambulatorium verður mannað við fleiri onkologiskum sjúkrarøktarfrøðingunum. Og uppaftur fleiri viðgerðir kunnu heimtakast, um onkolog‐konsulentskipanin verður víðkað. Tí verður mælt til, at Landssjúkrahúsið systematiskt eftirkannar allar medisinskar krabbameinsviðgerðir við atliti til at meta um, hvørjar viðgerðir kunnu takast heim. Landssjúkrahúsið átti eisini at funnið fram til møguligar heimtøkur av eftirlitum (kontrollum) við krabbameinssjúklingum.</p>
<p>Dentur má leggjast á, at viðgerðir og eftirlit, ið verða heimtikin, í minsta lagi mugu hava somu góðsku/dygd sum uttanlands. Fíggjarligi vinningurin eigur at takast við sum síðuvinningur og ikki sum tað fremsta málið. 7.5.2.4 Stráluviðgerð</p>
<p>Stráluviðgerð verður ikki givin í Føroyum. Føroyskir sjúklingar, ið skulu hava stráluviðgerð fáa hana uttanlands – mest á Ríkissjúkrahúsinum í Danmark, men í einstøkum førum eisini á Landspitalinum í Íslandi.</p>
<p>Ein stráluviðgerðargongd, har sjúklingurin møguliga kann lekjast, varir ofta 5‐7 vikur við dagligum viðgerðum. Stráluviðgerð við linna fyri eyga, verður vanliga gjørd við 1, 5 ella 10 dagligum stráluskamtum, og harvið varðir hon í 1, 5 ella 12 dagar (íroknað eitt vikuskifti uttan stráluviðgerð). 100</p>
<p>Stráluviðgerð verður mett sum ein høgt spesialiserað uppgáva, sum krevur stórt sjúklingagrundarlag og sum bert eigur at verða framd á fáum deildum. Harumframt er stráluviðgerð ein íløgutung viðgerð. At seta á stovn stráluviðgerð í Føroyum, við tí lítla fólkagrundarlagnum vit hava, er ikki ein realistiskur møguleiki, og tí verður tað eisini í framtíðini neyðugt at senda sjúklingar uttanlands til stráluviðgerð. <em type="bold">7.6 Viðgerð uttanlands </em></p>
<p>Sum nevnt fer størsti parturin av viðgerðunum, ið føroyskir krabbameinssjúklingar fáa, fram uttanlands: Strálur uttanlands, meginparturin av skurðviðgerðum uttanlands og so eitt sindur av medisinsku viðgerðini í Føroyum. Býtið á viðgerðum síggja vit í talvu 7.8, sum vísir viðgerðarstøðini fyri nøkur krabbameinssløg.</p>
<p xml:lang="dan"><em type="bold">Diagnosa </em></p>
<p><em type="bold">Skurðviðgerð </em></p>
<p><em type="bold">Strálur </em></p>
<p xml:lang="dan"><em type="bold">Kemo </em></p>
<p><em type="bold">Antihormon Targeterað viðgerð </em></p>
<p xml:lang="dan"><em type="bold">Zometa </em></p>
<p><em type="bold">Bróst </em></p>
<p xml:lang="dan">DK+FO</p>
<p xml:lang="dan">DK</p>
<p xml:lang="dan">FO+DK</p>
<p>FO</p>
<p xml:lang="dan">DK</p>
<p>FO</p>
<p><em type="bold">Lungu(NSCLC) </em></p>
<p xml:lang="dan">DK</p>
<p xml:lang="dan">DK</p>
<p xml:lang="dan">FO+DK</p>
<p>FO</p>
<p>FO</p>
<p><em type="bold">Lungu (SCLC) </em></p>
<p xml:lang="dan">DK</p>
<p xml:lang="dan">FO+DK</p>
<p>FO</p>
<p><em type="bold">Baktarmur </em></p>
<p xml:lang="dan">FO+DK</p>
<p>DK+Ísland</p>
<p xml:lang="dan">FO+DK</p>
<p xml:lang="dan">DK</p>
<p>FO</p>
<p><em type="bold">Langi </em></p>
<p xml:lang="dan">FO+DK*</p>
<p xml:lang="dan">FO+DK</p>
<p xml:lang="dan">DK</p>
<p>FO</p>
<p><em type="bold">Brisi </em></p>
<p xml:lang="dan">DK</p>
<p>FO</p>
<p>FO</p>
<p><em type="bold">Prostata </em></p>
<p xml:lang="dan">DK+FO</p>
<p xml:lang="dan">DK</p>
<p xml:lang="dan">DK</p>
<p>FO</p>
<p>FO</p>
<p><em type="bold">Nýra </em></p>
<p xml:lang="dan">DK+FO</p>
<p xml:lang="dan">FO+DK</p>
<p>FO</p>
<p><em type="bold">Heili </em></p>
<p xml:lang="dan">DK</p>
<p xml:lang="dan">DK</p>
<p xml:lang="dan">DK+FO</p>
<p xml:lang="dan">DK</p>
<p><em type="bold">Eggrøtur </em></p>
<p xml:lang="dan">DK(FO)</p>
<p xml:lang="dan">DK</p>
<p><em type="bold">Lívmóður </em></p>
<p>FO</p>
<p xml:lang="dan">DK</p>
<p xml:lang="dan">DK</p>
<p><em type="bold">Lívmóðurháls </em></p>
<p xml:lang="dan">Ísland+DK</p>
<p>Ísland +DK Ísland+DK <em type="bold">*metastasur </em></p>
<p>Talva 7.8 Viðgerðarstøð hjá føroyskum krabbameinssjúklingum.</p>
<p>Tað er hvør einstakur yvirlækni á Landssjúkrahúsinum, sum kann ávísa sjúklingi uttanlands til viðgerðar. Læknin ger sjálvur av, hvat sjúkrahús hann sendir sjúklingin til, men tó við teimum fyritreytum, at landsstýrismaðurin hevur gjørt eina avtalu við sjúkrahúsið. Um so er, at sjúklingurin er ávístur av føroyska sjúkrahúsverkinum, verður viðgerðin goldin av kontuni <span type="quote">”Serviðgerð uttanlands”</span>. Tískil er tað ikki einstaka sjúkrahúsið, ið ávísir sjúklingin uttanlands, sum fær rokningina fyri viðgerðina.</p>
<p>Tað er trupult at fáa eitt fullfíggjað yvirlit yvir, hvørji viðgerðarstøð uttanlands viðgera føroyskar sjúklingar. Tað er rímiliga gott yvirlit yvir viðgerðarstøð í Danmark, men tað er torført at finna fram til, hvussu nógv virksemi er uttanfyri Danmark og um so er, hvussu nógv av hesum virksemi er krabbameinsviðgerð. Tó vita vit, at einstakir sjúklingar verða sendir til Íslands til viðgerðar fyri krabbamein í kvinnuligu kynsgøgnunum. Men tað er ikki møguligt við núverandi skrásetingarhættum at síggja, hvat fyri viðgerðarvirksemi talan er um. Yvirlitið vísir bert, at tað 101 verða sendir einstakir sjúklingar til gynækologisku deildina á Landspitalinum í Íslandi, men ikki, um talan er um krabbameinsviðgerð.</p>
<p>Somuleiðis er trupult at fáa neyvt og greitt yvirlit yvir, júst hvørjar viðgerðir føroyskir krabbameinssjúklingar fáa – eisini í Danmark. T.d. er tað ómøguligt at finna fram til talið á krabbameinssjúklingum, sum tey seinastu árini eru farin uttanlands at fáa viðgerð við Herceptin. Slag av viðgerð verður ikki nágreinað nóg væl í yvirlitinum.</p>
<p>Hagtølini yvir føroyskar krabbameinssjúklingar, sum verða sendir til Danmarkar til viðgerðar, vísa, at talið á sonevndum kontaktum (sambondum) er trýfaldað frá 1994 til 2008, nevniliga úr 227 til 696 kontaktir. Hetta síggja vit í talvu 7.9.</p>
<p>Ein av orsøkunum er, at talan veruliga er um fleiri sjúklingar. Hetta síggja vit eisini á talvu 7.10. Ein onnur orsøk er, at fleiri viðgerðir verða gjørdar ambulant í dag í staðin fyri at sjúklingarnir verða innlagdir. Við ambulantari viðgerð, verður hvør einstøk viðgerð, skrásett sum ein viðgerð. Er ein sjúklingur harafturímóti innlagdur, verða tær viðgerðirnar hann fær, skrásettar sum ein kontakt, hóast hann hevur fingið meira enn eina viðgerð.</p>
<p xml:lang="dan">Sum af Kontakter</p>
<p xml:lang="dan">År</p>
<p xml:lang="dan">Sted</p>
<p>Tekst1994 1995 1996 1997 1998 1999 2000 2001 2002 2003 2004 2005 2006 2007 2008141301</p>
<p xml:lang="dan">Rigshospitalet223 181 442 300 280 339 370 481 429 437 592 641 597 603 6551309</p>
<p>Bispebjerg Hospital1724238321330</p>
<p>Hvidovre Hospital21411</p>
<p xml:lang="dan">Privathosp. Hamlet311502</p>
<p xml:lang="dan">Kbh. Amts Sygehus i Glostrup61516</p>
<p xml:lang="dan">Kbh. Amts Sygehus i Herlev712191110181322000</p>
<p xml:lang="dan">Frederiksborg Amts Sundhedsvæsen12501</p>
<p xml:lang="dan">Roskilde Amts Sygehus, Roskilde1102502</p>
<p xml:lang="dan">Roskilde Amts Sygehus, Køge13000</p>
<p xml:lang="dan">Sygehus Vestsjælland14202</p>
<p xml:lang="dan">Odense Universitetshospital211225501</p>
<p xml:lang="dan">Esbjerg Centralsygehus16006</p>
<p xml:lang="dan">Horsens Sygehus16008</p>
<p xml:lang="dan">Vejle Sygehus16510</p>
<p xml:lang="dan">Privathospitalet Dalgas17003</p>
<p xml:lang="dan">Århus Kommunehospital437127327562919317004</p>
<p xml:lang="dan">Århus Amtssygehus137005</p>
<p xml:lang="dan">Randers Centralsygehus157026</p>
<p xml:lang="dan">Skejby Sygehus531027601</p>
<p xml:lang="dan">Sygehus Viborg28001</p>
<p>Aalborg Sygehus5173616393838218003</p>
<p xml:lang="dan">Hjørring‐Brønderslev Sygehus655</p>
<p xml:lang="dan">Hovedtotal227 186 450 328 307 354 396 498 455 489 645 721 659 674 696</p>
<p>Talva 7.9 Viðgerð hjá føroyskum krabbameinssjúklingum á donskum sjúkrahúsum 1994‐2008.</p>
<p>Talvan 7.9 vísir eisini, at mann tey seinastu árini er farin at brúka fleiri onnur donsk sjúkrahús enn Ríkissjúkrahúsið, hóast Ríkissjúkrahúsið framvegis viðger meginpartin av teimum føroysku sjúklingunum.</p>
<p>Í 1994 vórðu tað bert brúkt tvey donsk sjúkrahús í sambandi við krabbameinsviðgerð av føroyskum sjúklingum. Í 2008 vórðu 9 sjúkrahús nýtt. Ein orsøk kann vera, at summar krabbameinsviðgerðir eru miðsavnaðar á øðrum sjúkrahúsum enn Ríkissjúkrahúsinum.</p>
<p>Talvan vísir bert donsk sjúkrahús og ikki sjúkrahúsini uttanfyri Danmark. Sjúkrahúsverkið brúkar í summum førum sjúkrahús uttanfyri Danmark, men tað er bert onkra hendinga ferð.</p>
<p>Sambært talvu 7.10 yvir kontaktir pr. ár fyri krabbameinssjúklingar sæst, at talan ikki bert er um økt tal á viðgerðum, men eisini, at talið á sjúklingum økist í tíðarskeiðnum, frá at verða 86 sjúklingar í 102 1994 upp í 203 sjúklingar í 2008. Miðaltalið fyri árligar uttanlandskontaktir fyri hvønn sjúkling er økt frá umleið 2,5 til 4 (minkaði tó í 2008).</p>
<p>Talið vísir eina stóra breidd, av tí at nógvir sjúklingar bert hava havt eina kontakt, meðan ein lítil partur hevur havt tørv á fleiri uttanlandsferðum gjøgnum eitt ár.</p>
<p xml:lang="dan">År1994 1995 1996 1997 1998 1999 2000 2001 2002 2003 2004 2005 2006 2007 200844277057528265769111417416017517232853106473318315337726124826832438936437547156148450236811227186450328307354396498455489645721659674696</p>
<p xml:lang="dan">År1994 1995 1996 1997 1998 1999 2000 2001 2002 2003 2004 2005 2006 2007 200886781249891107102139123125138152148156203</p>
<p xml:lang="dan">År1994 1995 1996 1997 1998 1999 2000 2001 2002 2003 2004 2005 2006 2007 20082,64 2,385 3,629 3,347 3,374 3,308 3,882 3,583 3,699 3,912 4,674 4,743 4,453 4,321 3,429</p>
<p>Talva 7.10 Árlig tøl fyri kontaktir, ið føroyskir krabbameinssjúklingar høvdu í Danmark (ovasta myndin), tøl fyri sjúklingar, ið høvdu hesar kontaktir (myndin í miðjuni) og tal av kontaktum í miðal fyri hvønn sjúkling (niðasta myndin).</p>
<p>Fyri at heilsumyndugleikarnir skulu kunna fylgja við í virkseminum í viðgerðum uttanlands og kunna stýra tí, er týdningarmikið, at skrásetingin er so neyv sum gjørligt. Tað eigur at bera til hjá myndugleikunum at síggja, júst hvussu nógvir sjúklingar fáa eina ávísa viðgerð, hvar teir fáa viðgerðina, og hvat viðgerðin kostar á teimum ymisku viðgerðarstøðunum.</p>
<p>Ábendingarnar um, at tað í dag verða nýtt fleiri ymisk viðgerðarstøð at viðgera føroyskar sjúklingar, gera tað neyðugt við eini øktari samskipan av sjúklingagongdunum frá føroyskari síðu. Hendan samskipan skal t.d. tryggja, at tey útlendsku viðgerðarstøðini fáa neyðugu upplýsingarnar um sjúklingin, at sjúklinginum er tryggjað skjót viðgerð, at tað slepst undan óneyðugum bíðitíðum, meðan sjúklingurin er uttanlands, og at føroyska heilsuverkið fær sendandi tær neyðugu upplýsingarnar um sjúklingin eftir lokna viðgerð uttanlands. Hesa samskipan kann ein sokallaður sjúklingasamskipari (forløbskoordinator) vera við til at tryggja, sí partin 7.11.1 um sjúklingasamskiparar. 7.6.1 Val av viðgerðarstøðum</p>
<p>Tað er týdningarmikið, at heilsumyndugleikarnir í Føroyum eru virknir, tá tað snýr seg um at tryggja góðskuna á viðgerðini, sum føroyskir krabbameinssjúklingar fáa, bæði í Føroyum og uttanlands. Landssjúkrahúsið og Heilsumálaráðið mugu krevja, at tey sjúkrahúsini sum viðgera føroyskar krabbameinssjúklingar lúka ávísar góðskumát fyri viðgerð.</p>
<p>Arbeiðsbólkurin hevur ta áskoðan, at tað í prinsippinum ikki er avgerandi, hvar føroyskir krabbameinssjúklingar verða viðgjørdir uttanlands. Týdningarmikið er, at viðgerðin hevur høga góðsku, og at hon fer fram eftir altjóða góðkendum standardum fyri góða krabbameinsviðgerð. Fyri at sjúkugongdirnar skulu vera lættari at samskipa er fyrimunurin sjálvsagt, at mann velur nøkur fá viðgerðarstøð uttanlands. Somuleiðis hevur tað týdning, at tað á viðgerðarstaðnum er grundlagt eitt slag av netverkið fyri føroyska krabbameinssjúklingin, so sum føroyskur sjúklingavegleiðari, sjúklingahotell o.s.fr. Men tað týdningarmiklasta er góðskan av viðgerðini. 103</p>
<p>Væntast kann, at møguleikarnir at kunna fylgja við úrslitum hjá teimum ymisku viðgerðarstøðunum, gerast alsamt betri. Hetta kann gerast við at økja um skrásetingarkrøvini í sambandi við viðgerð, soleiðis at hvør einstakur sjúklingur verður fylgdur tætt undir og aftaná viðgerð. Mælt verður til, at føroyskir sjúkrahús‐ og heilsumyndugleikar regluliga fylgja við í hesum úrslitum fyri at tryggja sær, at tey sjúkrahúsini, sum viðgera føroyskar krabbameinssjúklingar, vísa nøktandi úrslit. Einaferð um árið eigur føroyska heilsuverkið at gera eina systematiska eftirmeting av uttanlands viðgerðini, herundir eisini viðgerðini av krabbameinssjúklingum.</p>
<p>Fyri at hava ein vissan kontinuitet og stabilitet mæla vit til, at føroysku heilsumyndugleikarnir velja sær nøkur fá (2‐3) sjúkrahús/krabbameinsmiðstøðir í Norðurlondum sum strategiskar samstarvspartar. Samstarvið skal umfata viðgerð av føroyskum krabbameinssjúklingum, útbúgving/eftirútbúgving/upplæring av føroyskum heilsustarvsfólki, starvsfólkaumbýti, góðskutryggjan av diagnostikki og viðgerð í Føroyum v.m. <em type="bold">7.7 Donsk heildartilgongd og føroyskir sjúklingar </em></p>
<p>Teir donsku heilsumyndugleikarnir hava seinnu árini sett í verk sokallaðar heildartilgongdir (pakkeforløb) innan krabbamein.</p>
<p>Heildartilgongdir eru vællýstar gongdir, har hvørt einstakt stig í útgreining og viðgerð er lagt fast frammanundan, bæði tá tað kemur til tíð og innihald. Tær greiða nágreiniliga frá, fyri hvørja einstaka diagnosu, hvørjar kanningar og viðgerðir farast skal undir, og hvussu long bíðitíðin í mesta lagi skal vera ímillum hvørja kliniska viðgerð. Endamálið við heildartilgongdinum er at veita sjúklinginum skjóta útgreining og viðgerð fyri at stytta um gongdina og í tí betra um útlitini, betra um lívskvalitetin hjá sjúklinginum og minka ótryggleikan orsakað av bíðitíðini. Sí annars part 7.10 um heildartilgongdir.</p>
<p>Spurningurin er, hvørji rættindi føroyskir krabbameinssjúklingar hava í tí donsku viðgerðarskipanini viðvíkjandi heildartilgongdunum. Hava tær heildartilgongdirnar ávirkað rættindini hjá føroyskum sjúklinginum og møguleikarnar fyri viðgerð? Og hvussu hava tær ávirkað møguleikarnar hjá føroyska sjúkrahúsverkinum til at ávirka og stýra viðgerðini í sambandi við føroyskar sjúklingar?</p>
<p>Sambært føroyska sjúklingavegleiðaranum á Ríkissjúkrahúsinum og starvsfólkunum á Onkologiska Ambulatorium hava heildartilgongdirnar ikki broytt serliga nógv uppá verandi praksis viðvíkjandi tí at senda føroyskar sjúklingar til Danmarkar. Føroyskir sjúklingar koma inn í heildartilgongdirnar á jøvnum føti við danskar sjúklingar. Tað eru heldur ongir trupulleikar í, at fleiri at teimum føroysku sjúklingunum <span type="quote">”ferðast út úr”</span> heildartilgongdunum, av tí at teir fáa medisinsku viðgerðina í Føroyum. Hetta váttar leiðslan á Ríkissjúkrahúsinum, har flestu føroysku krabbameinssjúklingarnir verða viðgjørdir. Ríkissjúkrahúsið ger ongan mun á, um ávísing kemur frá donskum ella føroyskum læknum, sigur leiðslan.</p>
<p>Hóast heildartilgongdirnar í Danmark eru tíðar‐ og innihaldsliga væl lýstar, koma sokallaðar óneyðugar bíðitíðir eisini fyri hjá føroyskum sjúklingum. Hetta kemur fyri, um tað t.d. vanta neyðugar kanningar í Føroyum, áðrenn sjúklingurin kemur við í eina heildartilgond í Danmark.</p>
<p>Tað áliggur Landssjúkrahúsinum at syrgja fyri, at allar tær kanningarnar, ið kravdar eru í sambandi við heildartilgondina, eru framdar (tær sum <em type="italic">kunnu </em>fremjast í Føroyum), áðrenn sjúklingurin verður sendur til viðgerð í Danmark. Um onkur kanning vantar, hevur tað við sær bíðitíð fyri sjúklingin, tí í heildartilgongdini eru allar kanningartíðir bókaðar frammanundan. Verður ein føroyskur sjúklingur vístur til t.d. Ríkissjúkrahúsið, og ein kanning vantar, er vandi fyri at hann kemur at bíða eftir kanningini í fleiri dagar, um tað ikki er møguleiki fyri at fáa hann kannaðan akutt. </p>
<p>Týdningarmikið er tí, at tær kravdu kanningarnar eru framdar í Føroyum, áðrenn sjúklingurin fer til Danmarkar, og at viðgerðarstaðið er kunnað í góðari tíð frammanundan, um møguligar kanningar vanta, so tað ber til at fyrireika eina hóskandi heildartilgongd fyri føroyska sjúklingin. Hetta sparir 104 sjúklinginum og hansara avvarðandi óneyðuga bíðitíð, umframt at samfelagið sparir útreiðslur til óneyðugt uppihald í Danmark.</p>
<p>Í teimum førum, har føroyskir sjúklingar eru fyri óneyðugari bíðitíð uttanlands, eigur Landssjúkrahúsið at kanna orsøkina. Finnast skal fram til, um talan er um óhapp, sum endurtaka seg. Týdningarmikið er at taka stig til at rætta mistakið beinanvegin.</p>
<p>Orsakað av okkara landafrøðiligu støðu, átti Landssjúkrahúsið at tikið tað fyrsta stigið til at fingið eina avtalu við Ríkissjúkrahúsið og onnur viðgerðarstøð uttanlands um, at sjúklingagongdirnar fyri føroyskar krabbameinssjúklingar verða lagdar soleiðis til rættis, at uppihaldið uttanlands gerst so stutt sum møguligt. Væntast kann, at ein sjúklingasamskipari kann gera eitt munagott arbeiði at effektivisera sjúklingagongdirnar til gagns bæði fyri sjúkling og samfelag. <em type="bold">7.8 Sjúklingagongd í dag sammett við optimalu sjúklingagongdina </em></p>
<p>Fyri at fáa eina optimala sjúklingagongd hjá føroyskum krabbameinssjúklingum er neyðugt við ymiskum átøkum og ábótum í føroyska heilsuverkinum:</p>
<p>Fyri at fáa eina optimala útgreining av grundaða illgrunanum upp á stytst møguligu tíð, er neyðugt at seta í verk hámark fyri bíðitíðir til diagnostikk, útgreining og viðgerð. Slíkar hava vit ikki í Føroyum í dag. Eisini eiga vit at menna sonevndar heildartilgongdir, sum líkjast sonevndu <span type="quote">”pakkaforløbunum”</span> í Danmark og fáa eina betri samskipan av sjúklingagongdunum, serliga teimum, sum ganga fyri seg uttanlands. Sí part 7.10 og 7.10.1</p>
<p>Tryggjast má eisini, at sjúklingar sleppa lætt og skjótt framat hjá kommunulækna fyri at fáa sjúkueyðkenni útgreinað. Heilsumyndugleikarnir mugu tí í enn størri mun enn higartil rekruttera og útbúgva kommunulæknar.</p>
<p>Fyri at tryggja ein optimalan diagnostikk er somuleiðis neyðugt, at tólbúnaðurin er í lagi. Íløgur mugu gerast í nýggjan CT‐skannara, MR‐skannara og mammograf.</p>
<p>Metingin av sjúklingunum í tvørfakligum toymi er bara aðru hvørja viku. Hetta er ov lítið. Fyri at tryggja eina optimala læknafakliga meting í tvørfakligum toymi, er neyðugt við onkologiskum serlækna hvørja viku. Tí eigur konsulentskipanin at útbyggjast og/ella ein onkologur setast í starv. Daglig vegleiðing frá onkologi hevði eisini tryggjað, at viðgerð og hjáárin hjá einstaka sjúklinginum støðugt verður eftirmett, og gevur haraftrat møguleikar fyri at taka heim medisinskar viðgerðir, sum krevja hjáveru av onkologi.</p>
<p>Møguleikarnir innan telemedisin eiga at verða brúktir í samstarvi við útlendskar onkologar og eisini serlæknar innan onnur øki.</p>
<p>Viðvíkjandi íverksetanini av viðgerð eigur arbeiðsbýtið millum føroyska sjúkrahúsverkið og útlendsk sjúkrahús at verða endurskoðað. Krabbameinsskurðviðgerðir eiga undir verandi umstøðum helst ikki at verða gjørdar í Føroyum. Í øllum førum bert í neyvum samstarvi við útlendsk sjúkrahús og í tráð við leiðreglur hjá danska Heilsustýrinum. Hinvegin kunnu ávísar medisinskar viðgerðir, sum í dag verða givnar uttanlands, takast heim til Føroya. Treytað av at neyðuga starvsfólkaorkan fæst til vega og leiðreglur hjá Heilsustýrinum verða fylgdar.</p>
<p>Fyri at tryggja eina so góða og skjóta sjúklingagongd sum gjørligt, eiga vit í Føroyum at menna sonevndar heildartilgongdir (pakkaforløb), sum líkjast teimum, sum settar eru í verk í Danmark seinastu árini. <em type="bold">7.9 Góðskutrygging av diagnostikki og viðgerð </em></p>
<p>Tá ið metast skal um góðskuna/dygdina av teimum tænastum, sum føroyska sjúkrahúsverkið veitir sjúklingunum, herundir krabbameinssjúklingunum, mugu vit ganga út frá, at tær eru í lagi. Men tað vita vit ikki. Ongi krøv eru til skipaða góðskustýring, sum skal tryggja, at ymisk krøv 105 góðskukrøv/dygdarkrøv verða fylgd og eftirlíkað. Kanningar og metingar verða heldur ikki gjørdar av fakliga stignum í føroyska sjúkrahúsverkinum. Ein nøgdsemiskanning er tó gjørd í føroyska sjúkrahúsverkinum, og tað arbeiðið heldur fram.</p>
<p>Arbeiðsbólkurin metir tað vera sera óheppið, at meira ikki verður gjørt fyri at tryggja og máta fakliga góðskuna í tænastunum, ið føroyska sjúkrahúsverkið gevur. Serliga tá tað snýr seg um sjúkur, ið kunnu verða <em type="bold"></em>lívshættisligar. </p>
<p>Tað er leiðsluábyrgdin hjá Landssjúkrahúsinum at tryggja góðskuna av krabbameinsdiagnostikki og viðgerð. Sjúkrahúsleiðslan eigur í samráð við Heilsumálaráðið at taka stig til samráðingar við danska heilsustýri um at fara undir eina góðskutryggingarskipan, sum hevur við sær, at tænasturnar á Landssjúkrahúsinum, í sambandi við krabbamein, kunnu samanberast við tænasturnar á sjúkrahúsunum í Danmark.</p>
<p>Somuleiðis eiga stig at verða tikin til, at ein skipan, sum greiðir frá óætlaðum tilburðum, verður tikin í nýtslu á teimum føroysku sjúkrahúsunum.</p>
<p>Í 2003 setti Danmark, sum fyrsta land í heiminum, eina lóg í gildi, sum áleggur heilsustarvsfólki í sjúkrahúsverkinum at fráboða um óætlaðar tilburðir (seinni er lógin vorðin partur av Heilsulógini). Heilsustarvsfók kunnu fráboða óætlaðar tilburðir antin ónevnd ella við at upplýsa sítt navn til sjúkrahúsið og/ella beinleiðis talgilt til dátugrunnin hjá <span type="quote" xml:lang="dan">“Dansk Patientsikkerhed”</span>96.</p>
<p>Teir fráboðaðu tilburðirnir verða greinaðir og bólkaðir lokalt á sjúkrahúsunum, og tað verða gjørdar virkisætlanir fyri tiltøk, ið skulu fyribyrgja at líknandi tilburðir henda aftur. Tilburðir, ið elva til deyða ella álvarsamar skaðar, verða greinaðir við eini kanning av kjarnuorsøkunum97.</p>
<p>Ein týdningarmikil partur av hesi skipan er, at tað ikki er møguligt at seta revsitiltøk í verk mótvegis heilsustavsfólki í sambandi við fráboðanir um óætlaðar tilburðir. Verður mett, at talan er um eit mistak vegna ósketni hjá einum heilsustarvsfólki, eigur tilburðurin í staðin at fráboðast og viðgerðast í Patientklagenævnet.</p>
<p>Tað skal nevnast, at talið av óætlaðum tilburðum, ið eru fráboðaðir í Danmark, er vaksið sera nógv seinastu árini. Í 2004 var talið umleið 4.000, meðan fráboðaðir tilburðir í 2008 eru umleið fimm ferðir so nógvir98.</p>
<p>Í Føroyum hevur málið um eina tílíka skipan eisini verið uppi og vent. Millum annað hevur Landslæknin mælt til, at Heilsumálaráðið arbeiðir við at fáa sett donsku lógina í verk í Føroyum ella gera eina samstarvsavtalu við danskar myndugleikar, soleiðis at skipanin eisini verður galdandi fyri Føroyar. Í tráð við hetta hevur Landslæknin í samráð við Heilsumálaráðið vent sær til danska Heilsustýrið fyri at kanna nærri, hvat krevst fyri at føroyska sjúkrahúsverkið gerst partur av skipanini.</p>
<p type="listitem">Landslæknin  hevur  fingið  upplýst  frá  danska  heilsustýrinum,  at  hetta  krevur  nakrar  tekniskar  og  starvsfólkaligar tillagingar:</p>
<p type="listitem">Føroyska sjúkrahúsverkið skal hava atgongd til dátugrunnin hjá <span type="quote" xml:lang="dan">“Dansk Patientsikkerhed”</span></p>
<p type="listitem">Føroysku sjúkrahúsini og deildirnar skulu skrásetast á sama hátt sum tey donsku. 96 Sí meira um dátugrunnin á www.dpsd.dk  97 Endamálið við eini greining av kjarnuorsøkunum er at staðfesta grundorsøkirnar, ið viðførdu tilburðin fyri at umganga og fyribyrgja, at  líknandi tilburðir henda aftur. Teir grundleggjandi spurningarnir í eini tílíkari greining er, hvat hendi, hví hendi tað, hvat kann gerast fyri  at tað ikki hendir aftur. Tað verður tó aldrin spurt um, hvør hevur skyldina av tí, ið hent er.    98 Arge Turid v. fl.: <span type="quote" xml:lang="dan">“Ledelse og patientsikkerhed”</span> (masteruppgáva) s. 23 og 24.   106</p>
<p type="listitem">Í  mista  lagi  ein  persónur  (málsviðgeri)  skal  hava  ábyrgdina  av  at  móttaka  og  greina  tær fráboðanir, ið verða sendar inn.</p>
<p type="listitem">Tann ella teir persónarnir, ið fáa ábyrgdina av at greina fráboðanirnar, skulu útbúgvast til endamálið.</p>
<p type="listitem">Kunningartilfar skal gerast til heilsustarvsfólk.</p>
<p>Danska heilsustýrið metir, at føroyska sjúkrahúsverkið kann gerast partur av skipanini eftir eina fyrireikingartíð upp á nakrar mánaðar.</p>
<p>Arbeiðsbólkurin mælir til, at Heilsumálaráðið í samráð við sjúkrahúsini og Landslæknan ger tær neyðugu fyrireikingarnar og ger eina samstarvsavtalu við danska Heilsustýrið um, at føroyska sjúkrahúsverkið gerst partur av skipanini um at fráboða óætlaðar tilburðir. <em type="bold">7.10 Heildartilgongdir </em></p>
<p>Á heysti 2007 gjørdi Danmark av at fara undir sokallaðar heildartilgongdir (pakkaforløb) fyri allar sjúklingar við krabbameini og sjúklingar, har grundaður illgruni er um krabbamein. Endamálið er at sjúklingar, uttan óneyðuga bíðitíð, skulu fáa optimala útgreining og viðgerð, sum kann verða við til at betra um útlitini, betra lívsvirðið og minka ótryggleikan sum kemur av at bíða99.</p>
<p>Ein heildartilgongd er ein sjúklingagongd, har hvørt einstakt stig er lagt soleiðis til rættis, at hendingarnar í sambandi við tíð og innihaldi eru vællýstar og ganga eftir eini frammanundan bókaðari gongd. Heildartilgongdir innihalda alla sjúklingagongdina frá tí, at grundaður illgruni er um krabbamein, gjøgnum útgreining, diagnosu, viðgerð og eftirviðgerð. Heildartilgongdirnar lýsa tær neyðugu kanningarnar og viðgerðirnar, sum tvørfakligir kliniskir arbeiðsbólkar hava evnað til. Allar viðgerðartíðirnar eru fakliga grundaðar. Eisini lýsa heildartilgongdirnar, nær í sjúklingagongdini sjúklingarnir eiga at kunnast. Haraftrat er uppskot um, hvussu mátast skal, um heildartilgongdirnar virka eftir ætlanini.</p>
<p>Danmark er í løtuni í ferð við eisini at seta heildartilgongdir í verk á hjartaøkinum. Eftir ætlan verða tær liðugt verksettar við árslok 2009. Endamálið við heildartilgongdunum á hjartaøkinum er tað sama sum á krabbameinsøkinum: At sjúklingarnir koma betri og skjótari gjøgnum alla viðgerðartilgongdina100. 7.10.1 Heildartilgongdir í Føroyum?</p>
<p>Arbeiðsbólkurin heldur tað hava alstóran týdning, at føroyskum sjúklingum verður tryggjað diagnostisering, útgreining <em type="bold"></em>og viðgerð innan nærri ásettan tíðarkarm. Í Føroyum er onki hámark sett fyri bíðitíðir í einstøku liðunum í sjúkugongdini, og tí er tað upp til hvønn einstakan lækna sjálvan at meta um, hvat er stytst møguligt. Also vantar ein felags niðurskrivað fatan av, hvussu ein optimal sjúkugongd eigur at vera, og hvussu langa tíð hon eigur at taka. </p>
<p>Krabbamein skal roknast sum ein akutt sjúka, sum hevur tørv á akuttari útgreining og viðgerð. Tí eiga vit í Føroyum at evna til systematiskar sjúklingagongdir, sum áseta hámark fyri bíðitíðir fyri tey einstøku liðini í sjúklingagongdini, t.d. hámark fyri hvussu long bíðitíðin kann vera frá ávísing frá kommunulækna til fyrstu kanningina á sjúkrahúsi, og frá tí at diagnosan er sett, til sjúklingurin kemur í viðgerð. Í løtuni eru ongar slíkar ásetingar. 99 Avgerðin um at at fara undir heildartilgondir er partur av politiskari avtalu millum donsku stjórnina og regiónirnar, tann 12. oktober 2007. Eftir avtaluni skuldi, innan árslok 2008, heildartilgongdir verða gjørdar og settar í verk fyri øll krabbameinssløg.100 Dagens Medicin <span type="quote" xml:lang="dan">”Regioner indfører pakkeforløb på hjerteområdet”</span>.16.04.2009 107</p>
<p>Tað er neyvan realistiskt, at vit í Føroyum kunnu seta somu heildartilgongdir í verk sum í Danmark. Eitt eyðkenni við heildartilgongdum er, at tíðir til diagnostikk, útgreining og viðgerð eru bókaðar frammundan. Av tí at tað eru so fáir krabbameinstilburðir í Føroyum árliga – umleið 150 – kann tað vera ringt at bóka tíðir frammanundan, tí tilgongdin til tey diagnostisku tólini kunnu vera skiftandi.</p>
<p>Ein annar munur sum ger seg galdandi er, at ein stórur partur av krabbameinsviðgerðini fer fram uttanlands. Tað kann gerast torført at hava uppskot til serlig krøv í sambandi við sjúklingagongdir, sum heilsumyndugleikarnir í Føroyum ikki kunnu ávirka.</p>
<p>Hóast hesar munir, heldur arbeiðsbólkurin, at vit fyri hvønn einstakan krabbameinsdiagnosu eiga at gera lýsingar av gongdunum, sum líkjast donsku heildartilgongdunum, men har atlit verða tikin til okkara serstøku viðurskifti. Hesar frágreiðingar skulu lýsa tey innihaldsligu liðini í sjúklingagongdini og áseta krav fyri hægst loyvdu bíðitíð millum tey ymisku liðini í gongdini. Øll lið í sjúklingagongdini eiga at verða bygd á góðkendar fakligar standardir og vegleiðingar fyri tað ávísa krabbameinsslagið. 7.10.2 Fyrimunir og vansar við heildartilgongdum</p>
<p>Tað eru fleri fyrimunir við heildartilgongdunum, men vansar eru eisini. Tó hevur arbeiðsbólkurin ta fatan, at fyrimunirnir við heildartilgongdunum greitt viga upp ímóti vansunum. Niðanfyri greiða vit frá bæði fyrimunum og vansum.</p>
<p>Fyrimunir: Heildartilgongdin tryggjar einsháttaða viðgerð. Tað skapar gjøgnumskygni og tryggleika, við tað at bæði sjúklingur, avvarðandi og heilsustarvsfólkini vita, hvat næsta stig í viðgerðini er. Tann størsti fyrimunurin er, at heildartilgongdirnar mæla til, at sjúklingurin fær útgreining og viðgerð innanfyri ásettar tíðarfreistir101.</p>
<p>At áseta fastar tíðarfreistir fyri diagnostikk og viðgerð er ómetaliga týdningarmikið fyri krabbameinssjúkur. Krabbamein er ein álvarsom sjúka, sum, um so er at man varnast hana tíðliga, hevur góð útlit fyri at verða lekt. Øvugt eru útlitini verri fyri yvirliving, um mann varnast sjúkuna seint og viðgerðin harvið fer seinni í gongd. Við at áseta hámark fyri bíðitíðir til útgreining og viðgerð, kunnu vit økja um møguleikarnar hjá krabbameinssjúklingum at yvirliva.</p>
<p>Ein annar fyrimunur er eisini, at við skjótari útgreining (og viðgerð), sleppur sjúklingurin undan at liva leingi í óvissu.</p>
<p>Haraftrat er eisini ein fyrimunur, at bíðitíðirnar gerast sjónligar hjá teimum, sum taka avgerðirnar. Um so er at bíðitíðirnar ikki verða hildnar, verða politikarar, sjúkrahúsleiðsla og aðrir myndugleikar noydd at taka støðu til, um sjúkrahúsverkið hevur neyðuga tilfeingið til krabbameinsviðgerðina (bæði fíggjarliga og starvsfólkaliga).</p>
<p>Vansar: Enn hava heildartilgongdirnar í Danmark ikki rættiliga havt við sær ætlaðu lækkingina í bíðitíðunum. Heldur ikki eru allir sjúklingarnir komnir ígjøgnum skipanina innanfyri tíðarfreistirnar, sum settar eru upp í heildartilgongdunum.</p>
<p>Ein annar vansi, sum er nevndur í sambandi við krabbameinstilgongdir, er at vandi kann verða fyri, at sjúklingar, ið hava onnur sjúkueyðkenni, sum ikki benda á krabbamein, verða skumpaðir til viks, tí í teirra føri er onki hámark sett fyri bíðitíð.</p>
<p>Ein triði vansi er, at sjúklingar sum hava krabbamein, men sum ikki hava týðilig eyðkenni fyri krabbamein, ikki koma inn í nakra heildartilgongd, tí teir ikki júst hava tey <span type="quote">“kravdu”</span> sjúkueyðkennini. Haraftrat kann ein vansi ella avleiðing av heildartilgongdunum gerast, at 101 Heildartilgongdir eru ikki løgfrøðiliga bindandi sjúklingarrættindi, har sjúklingurin kann rættarsøkja viðgerðarskipanina orsakað av drúgvari bíðitíð. Verða bíðitíðirnar ikki hildnar, gerst hetta eitt mál millum donsku stjórnina og regiónirnar, sum hava undirskrivað avtaluna um heildartilgongdir. Regiónirnar hava fingið pening frá statinum til at fremja heildartilgongdirnar. 108 sjúkrahúsverkið noyðist at hava ein ávísan yvirkapasitet serstakliga fyri diagnostikk, fyri at eftirlíka kravinum um stutta bíðitíð. 7.10.3 Máting av bíðitíðum</p>
<p type="listitem">Ein týdningarmikil partur av heildartilgongdunum er at máta, um bíðitíðirnar halda. Týdningarmikið  er eisini at gera sær greitt, hvørjar avleiðingar tað fær, um farið verður útum ásetta hámarkið fyri  bíðitíðir. Um farið verður undir at gera systematiskar sjúklingagongdir fyri krabbamein í Føroyum,  hava punktini niðanfyri  avgerandi týdning:</p>
<p type="listitem">Vit eiga at máta bíðitíðirnar í sjúkugongdini. T.d. tíðina, ið gongur frá tí at sjúklingur verður ávístur  av  kommunulækna  til  fyrstu  kanning  á  sjúkrahúsinum,  frá  fyrstu  kanning  á  Landssjúkrahúsinum  til  svar  fyriliggur,  ella  frá  tí  at  diagnosan  er  staðfest  til  viðgerðin  byrjar.</p>
<p type="listitem">Áseta <span type="quote">”succeskriteriir”</span>. Vit skulu lýsa, nær bíðitíðirnar kunnu góðtakast. T.d. um tað kann góðtakast, at 85% av sjúklingunum koma ígjøgnum innan ásettu bíðitíðina (og harvið 15%,  sum ikki sleppa ígjøgnum til ásetta tíð).</p>
<p type="listitem">Virkisætlan (hvør ger hvat) um so er at bíðitíðirnar ikki verða hildnar. Og harumframt at kanna orsøkina til, at summi bíða leingi</p>
<p>Arbeiðsbólkurin mælir til, at tær fyrstu heildartilgongdirnar verða gjørdar fyri tey krabbameinssløg, sum koma oftast fyri, og at arbeiðið fer í gongd við ársbyrjan 2010.</p>
<p>Umráðandi er, at allar viðkomandi sergreinar taka lut í arbeiðnum við at skipa heildartilgongdirnar, t.v.s. patologi, røntgen, kirurgi, onkologi, kommunulæknar, fysioterapeutar o.s.fr. Somuleiðis eigur sjúkrahúsleiðslan at taka lut, tí umráðandi er, at arbeiðið er grundfest í leiðsluni. <em type="bold">7.11 Samskipan av gongdum </em></p>
<p>Í sambandi við at farið er undir heildartilgongdir í Danmark, hava regiónirnar sett 100 nýggj størv. Hetta eru sjúklingasamskiparar, ella sonendir forløbskoordinatorar102. Ein sjúklingasamskipari er ein optimeraður kontaktpersónur. Ein kontaktpersónur hoyrir vanliga til einstaka deild og starvast innan teir karmar, sum deildin arbeiðir innanfyri. Um so er at sjúklingurin fer av deildini (gevst), heldur sambandið við kontaktpersónin uppat. Harafturímóti er ein sjúklingasamskipari knýttur at sjúklinginum gjøgnum alla sjúkugongdina; frá diagnosu til sjúklingurin er liðugt viðgjørdur, tvørturum deildir, økir og eisini við hús, meðan steðgur er millum viðgerðirnar. Tað er ein, sum hevur samband við sjúklingin fleiri ferðir, sum sjálvur kann leita sjúklingin upp og spyrja, um hvussu gongur, um hann hevur trupulleikar av onkrum slag, og um hann saknar kunning frá lækna og sjúkrarøktarfrøðingum.</p>
<p>Samstundis skal sjúklingasamskiparin tryggja, at tey starvsfólkini vita, hvat hent er og hvør frameftir hevur ábyrgdina fyri sjúklingagongdini103. Hann eigur at tryggja hóskandi og skjótar sjúklingagongdir í samstarvi við tey tvørfakligu toymini við at leggja dent á samanhangin í teimum samlaðu sjúklingagongdunum. Sjúklingasamskiparin hevur ábyrgdina fyri máting/eftirmeting av sjúklingagongdini, og her snýr tað seg um at leggja dent á logistikk og dátuskráseting. Sjúklingasamskiparin hevur ikki endaligu ábyrgdina fyri gongdini við tað at tað altíð er ein lækni, sum hevur endaligu ábyrgdina og er leiðari fyri gongdini. Tí er tað avgerandi, at tætt samstarv er millum ábyrgdarhavandi lækna og sjúklingasamskipara. 102 Frederiksen Lene (www.hk.dk/dl/aktuelt/nyhedsarkiv/marts/hver_tredje_forloebskoordinator_er_laegesekretaer) 103 Wulff, Christian (www.cancer.dk/Cancer/Nyheder/2009kv1/forlobskoordinator.htm) 109</p>
<p>Á teimum donsku sjúkrahúsunum velja sjúkrahúsini ofta at tilnevna ein sjúkrarøktarfrøðing ella ein læknaskrivara til sjúklingasamskipara. Umleið tríggir fjórðingar eru sjúkrarøktarfrøðingar og ein fjórðingur eru læknaskrivarar.</p>
<p>Viðvíkjandi læknaskrivarum er talan um persónar við nógvum royndum og sum hava rutinu í at leggja til rættis og samskipa hóskandi sjúklingagongdir, bæði innanhýsis á deildini og við samstarvsfelagar uttanhýsis. Grundgevingin fyri at tilnevna læknaskrivarar er m.a. teirra kunnleiki við ymsum kt‐skipanum, sum er ein fyritreyt fyri at eftirlit við sjúklingagongdunum.</p>
<p>Viðvíkjandi sjúkrarøktarfrøðingum verður dentur lagdur á dyggar royndir innan fyri krabbameinsserfrøðina, eisini innan leiðslu, arbeiði við góðskutrygging, broytingartilgongd v.m. 7.11.1 Sjúklingasamskipan í føroyska sjúkrahúsverkinum</p>
<p>Í føroyskum høpi er tað sera týdningarmikið at fyrireika og samskipa hóskandi sjúklingagongdir fyri krabbameinssjúklingar í samstarvi við m.a. ábyrgdahavandi læknar og sjúkrarøktarfrøðingar. Víst varð í innganginum á, at avbjóðingin í øðrum londum er at samskipa sjúklingagongdirnar millum kommunulæknar og sjúkrahús og eisini innanhýsis í sjúkrahúsverkinum. Í Føroyum skal krabbameinsviðgerðin haraftrat samskipast við serviðgerð uttanlands. Samstundis skal hædd takast fyri, at føroyska sjúkrahúsverkið á krabbameinsøkinum tey seinastu árini í størri mun er farið undir at senda sjúklingar til fleiri ymisk viðgerðarstøð í Danmark, samstundis sum ferð er sett á samstarv við Ísland. Hetta skapar ein størri tørv á at samskipa sjúklingagongdirnar.</p>
<p>Tí er umráðandi at seta í verk eina skipan við sjúklingasamskiparum í føroyska sjúkrahúsverkinum. Byrjast kann við eini royndarskipan, sum so kann eftirmetast tá eitt ár er farið. Ilt er at meta um, hvør tørvurin á normeringum er, tí talan er um eina nýtt virkisøki, ið skal setast í verk. Sjúklingasamskiparin kundi verið settur í starv á Onkologiska Ambulatorium við tilvísing til depilsleiðaran á Medisinsku deild. Fyrmunurin við hesi skipanini hevði verið, at tær allarflestu krabbameinsgongdirnar enda á Onkologiska Ambulatorium. Umráðandi er, at sjúklingasamskiparin hevur dagligt samskifti við Sjúklingaskrivstovuna, sosialráðgevan á Landssjúkrahúsinum, Sjúklingaheimið Tórshavn, føroyska sjúklingavegleiðaran, Ráðgevingina fyri føroyingar í Danmark, o.s.fr. <em type="bold">7.12 Kunningartøkni </em></p>
<p>Kunningartøkni kann verða við til at styrkja um sjálva viðgerðina umframt tað samskifti og samstarvi, ið skal vera millum teir serlæknar og heilsustarvsfólk annars, ið samskipa eina sjúklingagongd hjá krabbameinssjúklingum, tað verði seg bæði innanlands og uttanlands. Niðanfyri verður sett fokus á ávikavist telemedisin og talgildu heilsuskipanina, ið hava og væntandi koma at hava ein enn størri týdning fyri viðgerðina hjá føroyskum krabbameinssjúklingum í framtíðini. 7.12.1 Telemedisin</p>
<p>Telemedisin104 verður framtíðin fyri nógvar kanningar og viðgerðir, og telemedisin gevur møguleikar fyri bæði innanhýsis, uttanhýsis og altjóða samskifti.</p>
<p>Við okkara serligu umstøðum er tað rættiliga sjálvsagt at brúka telemedisin. Landafrøðiliga liggja vit avbyrgd, og okkum manglar serútbúnar læknar. Í øðrum londum eru tað júst slík viðurskifti, sum 104 Á norska Nasjonalt senter for telemedisin, NST (www.telemed.no), lýsa tey telemedisin soleiðis: Kanning, eftirlit, viðgerð og fyrisiting av sjúklingum og upplæring av sjúklingum/starvsfólki við skipanum, sum geva beinleiðis atgongd til serkunnleika og sjúklingakunning óheft av hvar sjúklingurin er staddur ella relevant kunning liggur landafrøðiliga”. 110 hava fingið nýtsluna av telemedisini at økjast rættiliga nógv. Tað eru stórir menningarmøguleikar í at nýta telemedisin í Føroyum, har tað av álvara er talan um at gagnnýta læknatilfeingið so væl sum gjørligt.</p>
<p>Fyri føroyskar sjúklingar kann tann nýggja tøknin hava við sær, at teir í minni mun noyðast at ferðast uttanlands fyri verða diagnostiseraðir og kannaðir.</p>
<p>Í sambandi við krabbameinsskurðviðgerðir í Føroyum, kann telemedisin eisini hava ein týðandi leiklut, men treytin má verða, at tey tilmæli og tær leiðreglur, sum Heilsustýrið ásetur við atliti at diagnostisering og viðgerð av krabbameini, verða fylgd.</p>
<p>Í Føroyum hevur ein ávís menning verið á telemedisinska økinum. M.a. varð ein avtala gjørd í 2003 millum Landssjúkrahúsið og Ríkissjúkrahúsið um eina telepatologiska skipan. Høvuðsorsøkin til hesa avtalu var, at vit ongan serlækna høvdu í patologi í Føroyum. Ætlanin var frá byrjan, at ein laborantur skuldi gera vevnaðarroyndirnar klárar, og læknarnir á Landssjúkrahúsinum skuldu so fara inn í tað beinleiðis samskiftið við patologisku deild á Ríkissjúkrahúsinum.</p>
<p>Frá byrjan varð talan um eina ógviliga avmarkaða nýtslu av telepatologisku skipanini, men síðani 2005 er skipanin vorðin meira brúkt, serstakliga í sambandi við bróstkrabbaskurðviðgerðir, sum aftaná at als ikki at hava verið gjørdar í eitt tíðarskeið í Føroyum, eru uppafturtiknar við eini samstarvsavtalu við ávikavist Ríkissjúkrahúsið og sjúkrahúsið í Herlev.</p>
<p>Telemedisin verður ofta nevnt sum ein møguleiki innan bróstkrabbaskurðviðgerðir, har skurðlæknarnir kunnu hava beinleiðis samband við serpatologar innan bróstkrabbaøkið undir sjálvari skurðviðgerðini fyri at kunna fylgja serleiðbeiningini. Harumframt kann telepatologi eisini nýtast í sambandi við aðrar serskurðviðgerðir á krabbameinsøkinum. Generelt verður skipanin eisini brúkt í samskiftinum og samstarvinum millum patologisku deild á Landssjúkrahúsinum og Ríkissjúkrahúsinum. Her skal arbeiðsbólkurin endurtaka, at allar krabbameinsskurðviðgerðir í Føroyum skulu lúka leiðreglur hjá danska Heilsustýrinum og/ella altjóða leiðreglur.</p>
<p>Røntgendeildirnar á Landssjúkrahúsinum og Ríkissjúkrahúsinum hava gjøgnum fleiri ár havt teleradiologiska skipan í sambandi við at senda myndir talgilt til Ríkissjúkrahúsið, meðan samskiftið fer fram umvegis telefon.</p>
<p>Eitt annað øki innan telemedisin, sum Landssjúkrahúsið er farið undir, eru video‐ráðleggingarfundir, har møguleiki er fyri at nógvir klinikarar kunnu taka lut í dagsaktuellum ella vikuligum uppfylgingum á sjúklingagongdunum, møguliga saman við mynda‐ og journalatgongd. Hetta verður gjørt á Psykiatriska deplinum, har tey hava útvegað eitt video‐ráðleggingarhøli. Á krabbameinsøkinum hevur konsulentavtalan við Lund skapt tørvin fyri video‐ráðleggingarfundum. Arbeitt verður við at útvega umstøður og hentleikar til hetta endamál á krabbameinsøkinum.</p>
<p>Eisini innan húð‐serviðgerð verða brúktar telemedisinskar loysnir í samskiftinum millum Landssjúkrahúsið og Dermatologisku deild á Roskilde sjúkrahúsi .</p>
<p>Á henda hátt er farin ein menning fram á Landssjúkrahúsinum, tá hugsað verður um telemedisin, sum eisini hevur verið til gleði fyri føroyskar krabbameinssjúklingar. Uttan iva kundi telemedisin verður brúkt meira í føroyska sjúkrahúsverkinum. Arbeiðsbólkurin mælir til, at Landssjúkrahúsið fær útgreinað teir telemedisinsku møguleikarnar, sum Føroyar hava á krabbameinsøkinum og møguliga øðrum økjum. Hetta kann gerast við samstarvspørtum, sum hava serkunning innanfyri telemedisinskar loysnir, sum t.d. <span type="quote" xml:lang="dan">“National senter for samhandling og telemedisin”</span>105 í Noregi. 105 Nationalt center for telemedisin (NST) er ein granskingar‐ og kompetansumiðstøð, sum savnar, framleiðir og kunnar um telemedesinskar tænastur, bæði innanlands og í altjóða høpi. 111 7.12.2 Talgilda heilsuskipanin, THS</p>
<p>Heilsumálaráðið arbeiðir í løtuni við at seta í verk eina felags talgilda sjúklingajournal ella heilsuskipan (THS) í føroyska heilsuverkinum. Skipanin er øðrvísi enn tær loysnir, sum vanliga verða settar í verk í øðrum londum, við tað at THS er ein tvørskipanarlig og tvørfaklig journal, sum fevnir um alt tað føroyska heilsuverkið, bæði sjúkrahús, kommunulæknar og seinni er ætlanin eisini at fáa apoteksverkið og heimarøktina við.</p>
<p>Í THS eru allar upplýsingar um einstøku sjúklingarnar atkomiligir hjá bæði sjúkrahúsi og kommunulækna, og báðir partar kunnu dagføra upplýsingar um viðgerðir o.a., sum sjúklingurin skal í gongd við. Skipanin hevur við sær eitt skjótari og tryggari samskifti til gagns fyri bæði sjúkling og heilsuverk. Til dømis kann kommunulæknin síggja svar frá laboratorium beinanvegin blóðroyndin er kannað. Eisini kann hann síggja, hvørja viðgerð sjúklingurin fær á sjúkrahúsi. Harafrat heldur skipanin greiði á, hvønn heilivág sjúklingurin fær, sama um hesin er fyriskipaður av kommunulækna ella í sambandi við innlegging. THS er sostatt ein fortreyt fyri at samskipa sjúklingagongdirnar betri.</p>
<p>Skipanin, ið nýtt verður, eitur COSMIC (Compliant Open Solutions for Modern Integrated Care). Talan er um eina umfatandi kt‐skipan, sum hevur ein stóran part av teimum hentleikum, sum tørvur er á í heilsuverkinum. Í løtuni hevur skipanin 8 modul innan hesi øki: Tilfeingisplanlegging, sjúklingafyrisiting, kliniskur stuðul, handfaring av frávikum og leiðslukunning. Haraftrat eru fleiri integratiónir við øðrum skipanum, harav summar eru komnar upp á pláss, meðan aðrar eru undir fyrireiking.</p>
<p>Sum er, er THS sett í verk á Kirurgiska deplinum umframt medisinska ambulatorinum á Landssjúkrahúsinum. Haraftrat hava 19 av teimum umleið 30 kommunulæknunum tikið skipanina í nýtslu. Ætlanin er, at THS skal vera sett í verk í øllum heilsuverkinum miðskeiðis í 2011.</p>
<p>Arbeiðsbólkurin metir, at fyri at fáa fult gagn av skipanini er týdningarmikið, at føroysku heilsumyndugleikarnir krevja, at allir partar verða knýttir uppí skipanina, t.v.s. øll sjúkrahúsini og allir kommunulæknarnir.</p>
<p>Somuleiðis er umráðandi, at tað í arbeiðinum at seta í verk THS, verður tikið atlit til mátingar av sjúklingagongdunum, soleiðis at tað m.a. verður gjørligt at máta bíðitíðirnar. Til dømis tíðina frá tilvísing frá kommunulækna til fyrstu kanning á sjúkrahúsi, ella tíðina frá fyrstu kanning á sjúkrahúsi til svar fyriliggur. <em type="bold">7.13 Krabbameinsstýrisbólkur </em></p>
<p>Fyri at tryggja, at Føroyar støðugt eru dagførdar á krabbameinsøkinum, bæði við atliti til diagnostikk, útgreining, viðgerð, fyribyrging o.a. eigur at verða settur ein tvørfakligur krabbameinsstýrisbólkur. Hesin skal m.a. fylgja við í menningini á krabbameinsøkinum, vegleiða landsstýrismannin/Heilsumálaráðið í spurningum viðvíkjandi krabbameini, meta um tørvin á átøkum á krabbameinsøkinum og koma við uppskotum um ábøtur. Ein onnur týdningarmikil uppgáva hjá einum slíkum krabbameinsstýrisbólki er at fylgja við í, at tilmælini í krabbameinsætlanini verða sett í verk.</p>
<p>Bólkurin eigur at hittast uml. 2 ferðir um árið. Natúrligir limir í einum slíkum krabbameinsstýrisbólki eru eitt nú ábyrgdarhavandi fyri Onkologiska Ambulatorium, Landslæknin, Krabbameinsfelagið og Heilsumálaráðið</p>
<p>Tað er týdningarmikið, at gjørdar verða leiðreglur fyri arbeiðsøkið hjá krabbameinsstýribólkunum. Bólkurin eigur at kanna møguleikarnar fyri einum møguligum samstarvi við Kræftstyregruppen í danska Heilsustýrinum, sum er ráðgevandi í heilsuspurningum í Føroyum. Eisini eigur krabbameinsstýrisbólkurin at hava samband og samstarv við heilsumyndugeikar í hinum Norðurlondunum. 112 <em type="bold">7.14 Vit mæla til: </em>15. At stovnaður verður ein tvørfakligur krabbameinsstýrisbólkur, sum m.a. skal ráðgeva landsstýrismanninum í heilsumálum og Heilsumálaráðnum í spurningum viðvíkjandi krabbameini. Bólkurin skal eisini fylgja við í, at tilmælini í krabbameinsætlanini verða sett í verk. 16. At føroyska heilsuverkið fylgir teimum vegleiðingum og leiðreglum fyri krabbameinsviðgerð, ið eru ásettar/góðkendar av danska Heilsustýrinum. Frávik frá reglunum mugu bert gerast í samráð við Heilsustýrið og tvørfakligu krabbameinsbólkarnar innan einstøku krabbameinssløgini. 17. At gjørdar verða vegleiðingar til kommunulæknarnar viðvíkjandi arvaligum krabbameinssjúkum. 18. At Heilsumálaráðið arbeiðir miðvíst við at útbúgva og rekruttera kommunulæknar fyri at koma burturúr læknatrotinum á økinum og tryggja sjúklingunum skjóta útgreining. 19. At kommunulæknar fáa eftirútbúgving innan krabbamein. Hetta kann t.d. gerast við undirvísing í Føroyum í samstarvi við útlendskan útbúgvingarstovn. 20. At gjørdar verða visitatiónsmannagongdir, sum tryggja sjúklingunum skjóta útgreining og betra samskiftið millum kommunulæknar og sjúkrahús. Mannagongdirnar eiga at taka útgangsstøði í talgildu heilsuskipanini, THS. 21. At heilsumyndugleikarnir krevja, at allir kommunulæknar eru við í talgildu heilsuskipanini, </p>
<p>THS. 22. At sjúklingar, sum fáa tilvísing til kanning orsakað av illgruna um krabbamein, í seinasta lagi 2 dagar eftir tilvísingina, fáa boð um, nær kanningin skal gerast. 23. At stovnað verður eitt samstarvsforum millum kommunulæknar og sjúkrahúsini við tí endamáli at loysa møguligar samskiftistrupulleikar, kunna um nýggjar útgreiningarhættir og annars umrøða mál av felags áhuga. Samstarvið kann skipast við regluligum fundum millum partarnar og/ella við einum sonevndum praksis‐samskipara, har ein kommunulækni nakrar tímar um mánaðin arbeiðir við felags spurningum. 24. At Landssjúkrahúsið finnur eina loysn, soleiðis at tað er Røntgendeildin sum ger biopsiir í sambandi við illgruna um bróstkrabba. 25. At komandi 3 árini verða íløgur gjørdar í ávikavist nýggjan CT‐skannara, mammograf og MR‐skannara. 26. At krabbameinsskurðviðgerðir bara kunnu gerast í Føroyum, um tær fylgja góðkendum vegleiðingum og prinsippum hjá Heilsustýrinum og/ella altjóða tilmælum. 27. At gjørdar verða formligar avtalur við sjúkrahús uttanlands, sum geva føroyskum skurðlæknum møguleika við jøvnum millumbilum at arbeiða á hesum sjúkrahúsum við tí fyri eyga at læra nýggjastu skurðhættirnar innan krabbamein og annars halda hetta skurðhandverkið viðlíka. Við hesum kunnu føroysku læknarnir koma upp á tað talið á skurðviðgerðum fyri krabbamein, sum altjóða og/ella danskar vegleiðingar áseta. Ein tílík avtala kann eisini hava við sær, at skurðlæknar frá útlendsku sjúkrahúsunum koma til Føroya at gera krabbameinsskurðviðgerðir. 113 28. At krabbamein verður roknað sum ein akutt sjúka. Sjúkrahúsverkið má sostatt ikki <span type="quote">”savna sjúklingar saman”</span> til tað loysir seg fíggjarliga at fáa t.d. ein skurðlækna til Føroya at gera viðgerðir. 29. At onkologiskur serlækni verður settur í starv í føroyska sjúkrahúsverkinum, samstundis sum skipanin við útlendskum konsulentum innan onkologi heldur fram. Er ikki gjørligt at fáa onkolog í fast starv, verður mælt til at víðka verandi konsulentskipan til 3‐5 dagar hvørja viku. 30. At sjúkrahúsverkið tekur heim viðgerðina við Herceptin, sum verður givin summum kvinnum við bróstkrabba. Treytin er tó, at talið á sjúkrarøktarfrøðingum á Onkologiska Ambulatorium verður økt. 31. At sjúkrarøktarfrøðingar, sum arbeiða innan onkologi fáa spesialútbúgving á økinum og støðugt fáa møguleika fyri at dagføra sína vitan við m.a. at luttaka á skeiðum og í altjóða samstarvi og ráðstevnum. Eisini eiga sjúkrarøktarfrøðingarnir at fáa umstøður at gera mannagongdir fyri viðgerð og røkt innan onkologi. 32. At stovnað verður eitt starv sum sjúklingasamskipari (forløbskoordinatorur) í sjúkrahúsverkinum, sum skal samskipa sjúklingagongdirnar. Talan er um eina royndarskipan, sum skal eftirmetast eftir eitt ár. 33. At sjúkrahúsverkið við jøvnum millumbilum gongur ígjøgnum allar medisinskar krabbameinsviðgerðir fyri at vita, hvørjar kunnu gerast í Føroyum. Eisini skal kannast, hvørji eftirlit kunnu gerast í Føroyum. Treytin má vera, at allar viðgerðir og eftirlit, sum verða tikin heim, í minsta lagi hava somu góðsku sum uttanlands. Fíggjarligur vinningur eigur bert at metast sum ein síðuvinningur og ikki sum fremsta málið. 34. At sjúkrahúsini í samráð við Heilsumálaráðið seta í verk eina góðskutryggingarskipan, sum hevur við sær, at veitingarnar á sjúkrahúsunum viðvíkjandi krabbameini, kunnu samanberast við onnur sjúkrahús í norðurlondum, t.d. Danmark. 35. At Heilsumálaráðið í samráð við sjúkrahúsini og Landslæknan ger tær neyðugu fyrireikingarnar til eina samstarvsavtalu við Heilsustýrið um at føroyska sjúkrahúsverkið gerst partur av skipanini um at fráboða óætlaðar tilburðir. 36. At tað fyri tey einstøku krabbameinssløgini verða gjørdar niðurskrivaðar heildartilgongdir, sum líkjast donsku sonevndu <span type="quote">”pakkaforløbunum”</span>, men sum tó taka hædd fyri serligum føroyskum viðurskiftum. Heildartilgongdirnar skulu neyvt lýsa tey ymisku stigini í útgreinan/viðgerð og skulu áseta mest loyvdu bíðitíðir fyri einstøku stigini. Allir lutir í sjúklingagongdini skulu vera grundaðir á viðurkendar fakligar standardir og vegleiðingar. Arbeiðið eigur at fara í gongd fyrst í komandi ári og byrja við vanligastu krabbameinssløgunum. Allar viðkomandi sergreinir og sjúkrahúsleiðsla eiga at luttaka í arbeiðinum. 37. At tað verður kannað, hvørjar møguleikar og avbjóðingar føroyska sjúkrahúsverkið hevur viðvíkjandi telemedisini innan krabbamein. 114 <em type="bold">8 Sjúklingarættindi </em></p>
<p>Sambært <span type="quote" xml:lang="dan">”Lov nr. 137 af 23. marts 1948 om Færøernes hjemmestyre”</span> eru Føroyar innan lógarinnar karmar eitt sjálvstýrandi samfelag í danska ríkinum. Lógin býtir málsøkini viðvíkjandi Føroyum upp í sermál, har Føroya Løgting hevur lóggevandi og Føroya Landsstýri hevur útinnandi valdið og felagsmál, ið verða umsitin av ríkismyndugleikunum eftir danskari lóggávu. Burtursæð frá apoteksverkinum er heilsuverkið felagsmál.</p>
<p>Viðvíkjandi heilsuverkinum er frá 1. juni 1995 sett í gildi ein rammulóg, <span type="quote" xml:lang="dan">”Lov nr. 316 af 17. maj 1995 og sundhedsvæsenet på Færøerne”</span>. Endamálið við rammulógini er m.a. at geva heimastýrinum betri møguleika at laga heilsuverkið til serstøku føroysku viðurskiftini. Rammulógin er givin út sambært § 9 í heimastýrislógini, og málsøkið er sostatt framhaldandi felagsmál. Lógin setir upp sjey øki, sum heimastýrið skal fylla út við neyðugu lóggávuni, nevniliga sjúkrahúsverkið, kommunulæknaskipanin, heilsurøktarskipanin, heimasjúkrarøktarskipanin, skúlalæknaskipanin, tannrøktarskipanin og sjúkratryggingin. Galdandi ríkislógir verða verandi í gildi, til tær verða settar úr gildi av løgtingslógum, ið eru givnar út av heimastýrinum.</p>
<p>Tá tað skal fokuserast á rættindini hjá føroysku sjúklingunum, er umráðandi at hyggja nærri at tveimum lógum, ávikavist tí føroysku sjúkrahúslógini106 og lógini um rættarstøðu sjúklinganna107, ið er ein donsk lóg, sum í 2002 varð sett í gildi í Føroyum við kongligari fyriskipan. <em type="bold">8.1 Lóg um rættarstøðu sjúklinganna </em></p>
<p>Yvirskipaða endamálið við lógini er at tryggja virðingina fyri tign, frælsi og sjálvsavgerðarrætti hjá sjúklingunum. Harumframt skal hon styrkja álitið og trúnaðin millum sjúkling og viðgera. Hetta verður m.a. gjørt, við at lógin inniheldur ásetingar um, at eingin viðgerð skal byrja ella halda fram, uttan at sjúklingurin er kunnaður og hevur samtykt, og eisini at upplýsingar um heilsustøðuna hjá sjúklinginum, onnur reint privat viðurskifti og aðrar trúnaðarupplýsingar í sambandi við viðgerð av sjúklinginum sum meginregla ikki mugu gevast víðari til onnur, uttan at sjúklingurin er kunnaður og hevur samtykt. Harafturat inniheldur lógin reglur um rættindi viðvíkjandi skjalainnliti í sjúklingajournalir.</p>
<p>Við øðrum orðum inniheldur lógin ikki ásetingar um rættindi sjúklinganna, tá tað snýr seg um visitatión og rætt til viðgerð. Hesi viðurskifti eru ásett í sjúkrahúslógini. <em type="bold">8.2 Sjúkrahúslógin </em></p>
<p>Endamálið við sjúkrahúslógini, sum varð sett í gildi í 2005, er at áseta í høvuðsheitum hvussu føroyska sjúkrahúsverkið skal skipast og stýrast og harumframt regulera tey yvirskipaðu viðurskiftini viðvíkjandi rættindunum hjá sjúklingum til viðgerð í Føroyum og uttanlands.</p>
<p>Galdandi sjúkrahúslóg hevur m.a., mótsett tí eldru lógini frá 1996, ásetingar um eina visitasjónsnevnd, hvørs uppgáva er at áseta leiðreglur viðvíkjandi visitasjón til viðgerð uttanlands. Lógin ásetir, at yvirlæknar í føroyska sjúkrahúsverkinum kunnu visitera sjúklingar uttanlands til viðgerðarstøð, sum landsstýrismaðurin hevur gjørt avtalu við. Harumframt kann Visitasjónsnevndin geva heimild til, at sjúklingar visiterast til onnur viðgerðarstøð eftir umbøn frá einum yvirlækna, sum hevur lagt málið fyri nevndina. 106 Løgtingslóg nr. 64 frá 17. mai 2005 um sjúkrahúsverkið 107 Anordning nr. 827 frá 30. september 2002. Om ikrafttræden for Færøerne af lov om patienters retsstilling. 115</p>
<p>Tá tað kemur til rættindi sjúklinganna til viðgerð í Føroyum og uttanlands ásetir lógin, at persónar, sum búgva her á landi, hava rætt til ókeypis viðgerð í Føroyum ella uttanlands, tá persónurin er visiteraður av føroyska sjúkrahúsverkinum.</p>
<p>Føroyska sjúkrahúslógin inniheldur ongar ásetingar um mest loyvdar bíðitíðir. <em type="bold">8.3 Viðgerðartrygd og mest loyvdar bíðitíðir </em></p>
<p>Meginparturin av føroysku krabbameinssjúklingunum verða visiteraðir til viðgerð í Danmark, har teir donsku sjúklingarnir eru nógv betri staddir viðvíkjandi viðgerðartrygd og rættindum viðvíkjandi til mest loyvdari bíðitíð til kanning og viðgerðir.</p>
<p>Í donsku heilsulógini eru ásettar reglur fyri mest loyvdari bíðitíð til sjúkrahúsviðgerð av krabbameinssjúkum og sum eru nærri lýstar í eini kunngerð108. Reglurnar fevna bæði um kanningar, viðgerð og eftirviðgerð.</p>
<p>Sambært reglunum eru mest loyvdu bíðitíðirnar hesar: 1. Forkanning (fyrsti kanningardagur): 2 vikur frá tí degi sjúkrahúsið hevur móttikið ávísingina. 2. Skurðviðgerð: 2 vikur frá tí degi sjúklingurin hevur samtykt skurðviðgerðina, eftir kunning frá sjúkrahúsinum um sjúkuna og viðgerðarmøguleikar. 3. Medisinsk viðgerð (sum fyrsta viðgerð): 2 vikur frá tí degi at sjúklingurin hevur samtykt ta medisinsku viðgerðina – eftir kunning frá sjúkrahúsinum um sjúkuna og viðgerðarmøguleikar. Tann mest loyvda bíðitíðin er annars í mesta lagi 4 vikur frá tí degi, at deildin – sum skal fremja viðgerðina – hevur móttikið ávísingina. 4. Stráluviðgerð (sum fyrsta viðgerð): 4 vikur frá tí degi, at deildin – sum skal fremja viðgerðina – hevur móttikið ávísingina. 5. Stráluviðgerð ella medisinsk viðgerð (sum eftirviðgerð): 4 vikur frá tí degi, at deildin – sum skal fremja viðgerðina – hevur móttikið ávísingina.</p>
<p>Nærri tilskilað skal sjúkrahúsið í tí regiónini, har sjúklingurin býr, í seinasta lagi 8 gerandisdagar eftir, at sjúkrahúsið hevur móttikið ávísingina frá læknanum hjá sjúklinginum, geva sjúklinginum boð, um sjúkrahúsið kann bjóða viðgerð innan ásettu mest loyvdu bíðitíðina.</p>
<p>Um tað ikki er gjørligt at fáa eitt viðgerðartilboð á einum sjúkrahúsi í tí regiónini, har sjúklingurin býr, innan fyri mest loyvdu bíðitíð, skal regiónin bjóða sjúklinginum ávísing til eitt alment ella privat sjúkrahús aðrastaðni í landinum ella uttanlands.</p>
<p xml:lang="dan">Tær mest loyvdu bíðitíðirnar eru nærri greinaðar í talvu 8.1. 108 Bekendtgørelse om behandling af patienter med livstruende kræftsygdomme m.v. 116</p>
<p>Talva 8.1 Mest loyvdu bíðitíðir í danska sjúkrahúsverkinum.</p>
<p>Reglurnar fyri mest loyvdari bíðitíð eru galdandi fyri allar sjúklingar við krabbameini. Tó er húðkrabbi – sum ikki er móðurmerkjakrabbi – og krabbameinssjúkur, sum krevja beinmergstransplantatión, ikki umfatað.</p>
<p>Bíðitíðirnar eru galdandi frá tí løtu, viðgerandi deildin hevur móttikið ávísingina. Haraftrat eru mest loyvdu bíðitíðirnar ikki galdandi fyri tær kanningar, sjúklingurin møguliga skal ígjøgnum, áðrenn læknarnir kunnu seta eina diagnosu, t.d. røntgenkanningar ella skanning.</p>
<p>Um læknarnir meta, at sjúklingurin orsakað av viðkomandi heilsustøðu skal hava í boði viðgerð fyrr ella eigur at bíða longri enn ásett, er viðkomandi mest loyvda bíðitíð ikki galdandi.</p>
<p>Føroyska heilsuverkið eigur at seta í verk lógarásetta viðgerðartrygd við mest loyvdum bíðitíðum, sum eru í tráð við tær donsku. Hetta merkir m.a. at sjúklingurin hevur krav um forkaning í seinasta lagi 2 vikur eftir at sjúkrahúsið hevur móttikið ávísingina og at t.d. skurðviðgerð skal gerast í seinasta lagi 2 vikur eftir at sjúklingurin hevur samtykt skurðviðgerðina. 117</p>
<p>Við lógarásettari viðgerðartrygd høvdu rættindini hjá krabbameinssjúklingum komið til sjóndar, og samstundis høvdu slík lógásett rættindi økt um tørvin á, at arbeiðið við sjúklingagongdum bleiv byrjað til frama fyri føroysku krabbameinssjúklingarnar. Í sambandi við at føroyskir krabbameinssjúklingar verða sendir uttanlands til viðgerðar, skal ábyrgdin fyri at halda bíðitíðirnar liggja á tí føroyska sjúkrahúsinum, ið hevur ávíst sjúklingin. Hetta krevur, at sjúkrahúsið fylgir gongdini og skal møguliga umvisitera sjúklingin, um útlendska sjúkrahúsið ikki kann halda mest loyvdu bíðitíðirnar. <em type="bold">8.4 Visitasjónsnevnd og <span type="quote" xml:lang="dan">”second opinion”</span>– fyriskipanin </em></p>
<p>Sum ávíst frammanundan, kann Visitasjónsnevndin heimila, at sjúklingar visiterast til onnur viðgerðarstøð, enn tey, ið avtala er gjørd við, eftir umbøn frá einum yvirlækna, sum hevur lagt málið fyri nevndina. Tá talan er um royndarviðgerðir, hevur Visitasjónsnevndin viðgjørt mál og hevur m.a. í einstøkum førum heimilað, at krabbameinssjúklingar kunnu visiterast til royndarviðgerðir, t.d. til tað kinesiska Fuda Cancer Hospial. Dømi eru eisini um, at viðgerandi læknin í Føroyum hevur lagt málið til metingar hjá serfrøðinganevndini hjá danska Heilsustýrinum viðvíkjandi royndarviðgerðum. Hesin møguleiki verður eisini róptur <span type="quote" xml:lang="dan">”second‐opinion”</span>‐fyriskipanin. Fyriskipanin er sett á stovn fyri sjúklingar, ið hava lívshættisligar sjúkur t.d. krabbamein, og sum av viðgerandi lækna ikki kunnu fáa í boði meiri viðgerð fyri sjúkuna109.</p>
<p>Endamálið við eini <span type="quote" xml:lang="dan">”second opinion”</span> er at kanna, um tað aðrastaðni í Danmark ella í útheimi finst ein viðgerð, herímillum royndarviðgerð, ið møguliga kundi gagnað sjúklinginum. Metingin verður gjørd við støði í sjúkusøgu og aktuellu støðuni hjá einstaka sjúklinginum.</p>
<p>Royndarviðgerð er viðgerð, har sama skjalatilfar ikki finst fyri, at hendan virkar, sum fyri tær viðgerðir, ið vanliga verða veittar. Men ávís sannlíkindi skulu vera fyri, at viðgerðin kann gagna sjúklinginum.</p>
<p>Ein fyrispurningur til serfrøðinganevndina skal sendast av viðgerandi sjúkrahúslæknanum hjá sjúklinginum fyri at tryggja, at allar týðandi upplýsingar um sjúklingin verða latnar nevndini. Sjúklingurin kann sostatt antin tosa við læknan á sjúkrahúsinum ella heita á kommunulæknan um at seta seg í samband við sjukrahúsið.</p>
<p>Við støði í einum ógvuliga stórum áhuga fyri og sjúklingastreymi til krabbameinviðgerð í Kina – serstakliga til Fuda Cancer Hospital – hevur danska Heilsustýrið savnað vitanina, ið er til taks, um teir viðgerðarhættir, ið verða nýttir á sjúkrahúsinum.</p>
<p>Í arbeiðinum er skrivligt tilfar útvegað frá Fuda Cancer Hospital um teirra viðgerðarhættir, tilfar frá kanningini <span type="quote" xml:lang="dan">”Danske kræftpatienters behandling i Kina”</span> hjá Kræftens Bekæmpelse og royndartilfar frá donskum krabbameinslæknum, ið hava havt samband við danskar krabbameinssjúklingar undan ella eftir viðgerð í Kina.</p>
<p>Samanumtikið er niðurstøðan hjá danska Heilsustýrinum, at tað eru ongar upplýsingar til taks, ið bera boð um, at tann nýtta viðgerðarstrategiin á Fuda Cancer Hospital skuldi givið betri viðgerðarúrslit enn tann viðgerð, sum t.d. Danmark bjóðar, og tí eru eingir danskir sjúklingar visiteraðir til Kina fyri almennar pengar.</p>
<p>Í Føroyum eru ongar leiðreglur fyri nýtslu av <span type="quote" xml:lang="dan">”second opinion”</span>‐fyriskipanini, og fyriskipanin hevur verið nýtt ógvuliga avmarkað av viðgerandi læknum. Tað hevði verið ein fyrimunur bæði fyri Visitasjónsnevndina, tann viðgerandi læknan og ikki minst fyri teir krabbameinssjúlingar, har viðgerandi læknin ikki kann bjóða teimum meira viðgerð, at sjúklingarnir verða kunnaðir um fyriskipanina, og at sjúklingurin gjøgnum viðgerandi læknan fekk møguleika at fáa eina meting frá 109 Heilsustýrið (www.sst.dk/Behandlingsforloeb%20og%20rettigheder/Eksperimentel%20behandling) 118 serfrøðinganevndini. Ein slík meting kundi seinni av viðgerandi læknanum verið løgd fyri Visitasjónsnevndina til endaliga støðutakan. Tað er týdningarmikið at leggja dent á, at serfrøðinganevndin í danska Heilsustýrinum hevur ikki heimild at taka endaliga avgerð um royndarviðgerð fyri føroyskar sjúklingar. Tað er føroyska Visitasjónsnevndin, sum hevur endaliga avgerðarrættin. <em type="bold">8.5 Kærumøguleikar og endurgjaldsskylda </em></p>
<p>Sambært §§ 14 og 15 í sjúkrahúslógini hava sjúklingar møguleika at kæra um heilsufakliga arbeiðið í sjúkrahúsverkinum og annars um avgerðir, ið verða tiknar í sjúkrahúsverkinum.</p>
<p>Tá talan er um avgerðir innan sjúkrahúsverkið, sum ikki beinleiðis snúgva seg um tað heilsufakliga arbeiðið, kunnu sjúklingar kæra til Kærunevndina í almanna‐ og heilsumálum. Talan kann til dømis vera um mál, har ein sjúklingur kærir yvir, at honum verður sýtt fylgjara við til viðgerð uttanlands.</p>
<p>Kærur um tað fakliga virksemið110, sum starvsfólk í heilsuverkinum í Føroyum og í Danmark útinna, kunnu kærast til Patientklagenævnet í Danmark.</p>
<p>Heimildin at kæra til Patientklagenævnet finst í <span type="quote" xml:lang="dan">”Lov om Sundhedsvæsenets Centralstyrelse”</span>, sum í 1995 varð sett í gildi í Føroyum við kongligari fyriskipan.</p>
<p>Harafturímóti hava føroyingar enn ikki møguleika at fráboða skaðar, sum eru íkomnir sum fylgja av eini skeivari viðgerð í føroyska heilsuverkinum, til eina sjúklingatrygging.</p>
<p type="listitem">Tað er týdningarmikið í hesum høpi at skilja ímillum Patientklagenævnet og Patientforsikringen:</p>
<p type="listitem">Patientklagenævnet  metir  um,  um  átala  skal  reisast  móti  heilsustarvsfólkunum,  ið  eru knýtt at málinum. Nevndin tekur m.a. støðu til viðgerð, kanning, røkt, samskifti, men tekur  sær ikki av, um tað er hendur ein skaði, og heldur ikki av, um endurgjald kann veitast.</p>
<p type="listitem">Patientforsikringen metir um, um tað er hendur ein skaði, og tekur støðu til møguleikan fyri  endurgjaldi.  Patientforsikringen  tekur  ikki  støðu  til,  um  hendur  er  ein  feilur,  og  átalar  heldur ikki einstøk heilsustarvsfólk ella viðgerðarstøð.</p>
<p>Munurin er, at sjúklingar <em type="italic">kæra </em>til Patientklagenævnet, meðan sjúklingar <em type="italic">fráboða </em>skaðar til Patientforsikringen. Eitt mál skal ikki umvegis Patientklagenævnet, áðrenn ein fráboðan kann sendast Patientforsikringen ella øvut. Patientforsikringen og Patientklagenævnet eru tveir ymiskir stovnar. Vatntætt skott er millum teir. Teir skifta ikki mál millum sín og taka avgerðir eftir ymsum greinum í lógini. Kærunevndin hyggur eftir, um átala kann reisast móti einum heilsustarvsfólki, og tryggingin leggur dent á, um hendur er ein skaði. Tí kann eitt mál, ið verður viðgjørt bæði støðini, eisini hava ymiskar niðurstøður. </p>
<p>Um ein føroyskur sjúklingur t.d. fær viðhald í kæru síni í Patientklagenævnet við atliti at eini feilviðgerð á einum føroyskum sjúkrahúsi, er sjúklingurin í dag noyddur at leggja málið fyri rættin (dómstólarnar) fyri at tryggja síni endurgjaldsrættindi. Orsøkin er, at tað enn ikki eru reglur um almenna sjúklingatrygging í Føroyum, og tað merkir samstundis, at próvbyrðan liggur hjá sjúklinginum. Er ein sjúkingur ávístur av føroyska sjúkrahúsverkinum til eitt danskt sjúkrahús og fær 110 Fakligt virksemi skal ikki bert skiljast sum viðgerð og røkt v.m., sum verður framt av heilsustarvsfólkum. Nevndin tekur eisini støðu til kærur viðvíkjandi teimum meira ítøkiligu skyldunum, ið eru tengdar at viðgerðini og røkt, eitt nú yvir upplýsing og útvegan av samtykki, útvegan av læknaváttanum, føring av journal, avgerðir um skjalainnlit í heilsuupplýsingar og brot á reglurnar um tagnarskyldu. 119 ein skaða sum avleiðing av skeivari viðgerð, kann málið fráboðast donsku sjúklingatryggingini, sum metir um málið við atliti at endurgjaldi, við tað at viðgerðin er farin fram í Danmark.</p>
<p>Við øðrum orðum merkir hetta, at føroyskir sjúklingar eru betri fyri, tá teir verða ávístir til viðgerð í Danmark enn um viðgerðin fór fram í Føroyum. Tað sama kann gera seg galdandi, tá føroyskir sjúklingar verða ávístir til viðgerð í øðrum londum, t.d. í Íslandi, sum fleiri og fleiri sjúklingar verða í dag. Her er galdandi, at tað eru tær íslendsku reglurnar um endurgjald, sum eru galdandi fyri øll, sum verða viðgjørd í íslendska sjúkrahúsverkinum, óansæð tjóðskap og bústaðarland. Reglurnar í Íslandi byggja í ógvuliga stóran mun á somu meginreglur, sum eru galdandi fyri tí almennu sjúklingatryggingina í Danmark, men tað er serliga ein avgerandi munur millum ta donsku og ta íslendsku tryggingarskipanina. Meðan tað í Danmark ikki er ásett nøkur hámarksupphædd, kann endurgjaldið í Íslandi ongantíð gerast hægri enn á leið ISK 7.000.000, sum í løtuni svara til góðar 140.000 kr.</p>
<p>Tí er tað umráðandi fyri føroyskar krabbameinssjúklingar – og føroyskar sjúklingar í síni heild – at ein sjúklingatryggingarfyriskipan verður sett í gildi í Føroyum. Henda fyriskipan vil bæði kunna nýtast í sambandi við viðgerð í føroyska sjúkrahúsverkinum og eisini tá sjúklingar av føroyska sjúkrahúsverkinum eru sendir til viðgerð uttanlands. Eftir hetta verður fyrimyndin, at sjúklingar fáa – í mun til føroyskar satsir – endurgjald frá sjúklingatryggingini, sum samstundis – í mun til teir satsir, ið eru galdandi í viðgerðarlandinum – ger sítt endurgjaldskrav galdandi mótvegis viðgerandi sjúkrahúsinum. Á henda hátt høvdu føroyskir sjúklingar verið javnsettir í mun til trygging, óansæð um teir verða viðgjørdir í Føroyum ella verða ávístir til viðgerð uttanlands, og tað verður eingin munur á, um viðgerðin fer fram í Danmark, Íslandi ella øðrum landi.</p>
<p>Tá tað kemur til sjúklingatrygging í Føroyum, so varð tann danska <span type="quote" xml:lang="dan">”Lov om patientforsikring”</span> løgd fram sum konglig fyriskipan og samtykt í Løgtinginum í 1999, men við hesi viðmerking til ásetingarnar um ígildiskomuna: <em type="italic"><span type="quote">”Vart verður gjørt við, at fyriskipanin ikki kann setast í gildi í Føroyum fyrr enn samstundis sum løgtingslóg um Færøernes Ulykkesforsikring og fyriskipan um ígildiskomu í Føroyum av lóg um endurgjaldsábyrgd eru settar í gildi í Føroyum”</span>. </em></p>
<p>Lóg um endurgjaldsábyrgd er samtykt og sett í gildi tann 1. juli 2009. Løgtingslóg um trygging móti avleiðingum av arbeiðsskaða er eisini samtykt, men kemur ikki í gildi fyrr enn 1. januar 2010. Hetta merkir, at lógin um sjúklingatrygging, sum varð samtykt í Løgtinginum fyri 10 árum síðani, eisini kemur í gildi 1. januar 2010. Í hesum sambandi hevur tað avgerandi týdning, at Heilsumálaráðið fyrireikar íverksetanina av lógini og endurmetir tíggju ára gomlu lógina vit atliti at møguligum dagføringum og fyrireikar møguligar kunngerðir, sum skulu setast í gildi saman við lógini. <em type="bold">8.6 Vit mæla til: </em>38. At tað við lóg verður gjørd ein viðgerðartrygd fyri krabbameinssjúklingar, sum ásetir mest loyvdu bíðitíðir til útgreinan og viðgerð. <em type="bold"></em>39. At ábyrgdin fyri at bíðitíðir verða hildnar, liggur hjá føroyska sjúkrahúsverkinum, eisini eftir at sjúklingurin er sendur til krabbameinsviðgerð uttanlands. <em type="bold"></em>40. At Visitatiónsnevndin í samráð við Heilsumálaráðið ger leiðreglur um sonevndu <span type="quote" xml:lang="dan">”second opinion”</span>‐skipanina. Leiðreglurnar skulu í høvuðsheitum fevna um krabbameinssjúklingar, sum eru uppgivnir av viðgerandi lækna. Sjúklingarnir skulu kunnast um skipanina og gjøgnum viðgerandi lækna fáa møguleika at fáa eina meting frá serfrøðinganevndini. Metingin kann síðani leggjast fyri Visitatiónsnevndina til endaliga støðutakan. 41. At Heilsumálaráðið fyrireikar íverksetanina av lógini um sjúklingatrygd, sum varð samtykt í 1999 og sum kemur í gildi 1. januar 2010. Í hesum sambandi skal tann 10 ára gamla lógin 120 eftirmetast við tí fyri eyga at gera møguligar dagføringar umframt at fyrireika møguligar kunngerðir, sum skulu setast í gildi saman við lógini. <em type="bold"></em>121 <em type="bold">9 Endurmenning </em></p>
<p>Alt fleiri fólk gerast frísk av krabbameini, og fleiri liva longri við sjúkuni. Krabbamein kann tí í størri mun roknast sum ein kronisk sjúka og ikki bara ein sjúka, ein doyr av. Sí part 4.3.</p>
<p>Hetta økir um tørvin á endurmenning (rehabilitering). Krabbamein er nevniliga ein sjúka, sum setir síni spor, bæði likamliga, sálarliga og materielt/sosialt. Í summum førum er talan um avleiðingar, sum vara alt lívið. Við at seta í verk tiltøk so tíðliga í sjúkugongdini sum gjørligt, ber til at fyribyrgja og avmarka negativu árinini av krabbameini.</p>
<p>Av tí at endurmenning er eitt víðfevnt evni og arbeiðsbólkurin hevur havt avmarkaða orku, hevur ikki verið møguligt at gera eina djúptøkna greining av økinum og heldur ikki gera uppskot um eina samanhangandi rehabilitering.</p>
<p>Hetta hava tey eisini ásannað í øðrum krabbameinsætlanum. Í Danmark hava tey gjørt tvær krabbameinsætlanir, men ikki fyrr enn í teirri triðju, sum skal vera liðug komandi ár, verður rættiligt fokus sett á endurmenningina. Í svensku krabbameinsætlanini, sum kom í februar, var endurmenningin ikki við. Hetta vísir, at krabbamein er eitt sera víðfevnt og komplekst øki, sum ikki ber til at lýsa og greina út í æsir á fáum síðum eftir stuttari tíð.</p>
<p>Arbeiðsbólkurin metir, at endurmenningin er av alstórum týdningi fyri viðgerðargongdina hjá krabbameinssjúklingum, og at hetta økið er raðfest alt ov lítið í Føroyum. Vit hava í hesum partinum valt at seta fokus á nakrar av trupulleikunum, sum føroyskir krabbameinssjúklingar javnan eru fyri og at koma við uppskotum um ábøtur og loysnir. <em type="bold">9.1 Hvat er endurmenning? </em></p>
<p>Hóast endurmenning ikki er eitt nýtt hugtak, er tað ikki fyrr enn tey seinastu gott 10 árini, at sjóneykan rættiliga er sett á málrættaða endurmenning í sambandi við krabbamein.</p>
<p>Nordisk Cancer Union, sum er felagið hjá norðurlendsku krabbameinsfeløgunum, allýsir hugtakið endurmenning viðvíkjandi krabbameini soleiðis: <em type="italic"><span type="quote">“Endamálið við endurmenning av fólki rakt av krabbameini er at geva sjúklinginum vitan, virkismøguleikar og stuðul, soleiðis at gerandisdagurin kann halda fram á best møguligan hátt við teimum avmarkingum, sum sjúkan førir við sær likamliga, sálarliga, sosialt og eksistensielt”</span>111. </em></p>
<p>Niðanfyri er ein onnur allýsing av endurmenning, sum vit meta lýsir væl hetta hugtakið: <em type="italic"><span type="quote">“Endurmenning er ein málrættað og tíðaravmarkað samarbeiðsgongd millum borgara, avvarðandi og fakfólk. Endamálið er, at borgarin, sum hevur ella er í vanda fyri at fáa týdningarmiklar avmarkingar í likamligum, sálarligum og sosialum førleika, fær eitt sjálvstøðugt og innihaldsríkt lív. Endurmenning er grundað á alla lívsstøðuna og avgerðir og er samansett av einum samskipaðum, samanhangandi og vitanargrundaðum innsatsi”</span>112. </em></p>
<p>Endurmenning verður ofta nýtt synonymt við endurvenjing, og ofta verður endurmenning uppfatað ymiskt av ymiskum fakbólkum. Vanabundna <em type="italic">endurvenjingin </em>hevur sín uppruna í eini medisinskari fatan av førleika. Hon tekur støði í likamligum førleikum og hevur til endamáls at endurreisa hesar. 111 Nordisk Cancer Union, faldari 2004: Fra behov til tilbud ‐ rehabilitering af patienter med kræft 112 Hvidbog om rehabilitering, Marselisborgcenteret 2004 122 </p>
<p><em type="italic">Endurmenning </em>hinvegin snýr seg ikki bert um at vinna likamligan førleika, men leggur eisini dent á samlaðu lívsstøðuna, gerandisdagin og luttøku í samfelagnum. </p>
<p>Endurmenning tekur støði í tørvinum hjá tí einstaka. Tørvurin hjá tí einstaka er ymiskur, og tí kunnu loysnirnar vera eins ymiskar. Endurmenning snýr seg ikki bara um at geva sjúklinginum rætta viðgerðartilboðið, men eisini at síggja sjúklingin sum eitt tilfeingi113.</p>
<p>Endurmenning snýr seg um nógv ymisk viðurskifti. T.d. at: - Veita sjúklingi vitan, soleiðis at hann veit hvat ið skal fara fram og hvussu hetta skal gerast.</p>
<p>Vitan gevur honum møguleika fyri at kunna velja. - Samskiftið við sjúkling og avvarðandi skal verða á ein slíkan hátt, at tey kenna seg hoyrd og sædd. Sjúklingurin skal kenna tað vera ein vón fyri sær uttan mun til sjúku og prognosu. - At sjúklingur og avvarðandi beinanvegin verða kunnað um hvar tey kunnu søkja sær hjálp og vegleiðing millum viðgerðir, soleiðis at kenslan av hjálparloysi verður avmarkað. - At tilboð eru um likamliga endurmenning, t.d. venjingar av ymiskum slag eftir skurðviðgerð og viðgerð. Hendan venjing skal verða skipað og tilrættaløgd. - Vegleiðing og hjálp til sosiala hjálp og stuðul. - Samrøður um sálarligar og eksistentiellar spurningar og viðuskifti, bæði til sjúlking og avvarðandi.</p>
<p>Í stuttum snýr endurmenning hjá krabbameinssjúklingum seg um, at sjúklingur og avvarðandi fáa hjálp at loysa trupulleikar, sum eru í samband við sjúku, viðgerð og eftirviðgerð. Tá mann hugsar endurmenning, skal sjúklingurin ikki sjálvur biðja um hjálpina, men tað skal verða so, at tað eru nakrir fastir tættir sum eru skipaðir og sum øll skulu ígjøgnum. Gjøgnum skipaðar samrøður verður tørvurin identifiseraður.</p>
<p>Tað kann vera stórur munur á, hvørjum innsatsi tann einstaki krabbameinssjúklingurin hevur tørv á. Tørvurin er ymiskur alt eftir sjúku, viðgerð, aldri, tilfeingi, arbeiðs‐ og familjustøðu hjá hvørjum einstøkum. Tí eigur endurmenning at vera fyrireikað og útint í tøttum samstarvi við hvønn einstakan sjúkling og hansara avvarðandi. Endurmenning eigur at vera ein liður í heildarviðgerðini frá byrjan ‐ frá tí at sjúklingurin fær staðfest krabbamein og allan vegin gjøgnum sjúkugongdina ‐ soleiðis at gerandisdagurin kann halda fram á best møguligan hátt. <em type="bold">9.2 Avleiðingar av krabbameini </em></p>
<p type="listitem">Vanliga skilja vit millum hesi sløgini av avleiðingum av krabbameini:</p>
<p type="listitem">Likamliga:  Kropsligar  avleiðingar  av  sjúku  og  viðgerð,  t.d.  pína,  vaml,  møði,  missa  hár, afturvendandi  ígerðir,  lymfødem  og  broytingar  í  nervalagnum.Fleiri  sjúklingar  fáa  eisini  hjáárin  og  eftirsjúkur,  sum  kunnu  koma  upp  til  fleiri  ár  eftir  at  viðgerðin  er  liðug.  Tað,  at  hesi árinini koma so seint, kann hava við sær, at sjúklingar og fakpersónar ikki knýta hetta  saman við sjúku og viðgerð. At vera plágaður leingi við slíkum hjáárinum og ikki fáa røttu  viðgerðina fyri tey, kann hava við sær álvarsligar avleiðingar fyri viðkomandi.</p>
<p type="listitem">Sálarliga/eksistentielt/andaligt:Til  dømis  ótti,  vónloysi  og  kensla  av  meiningsloysi.  Hetta ávirkar eisini tey avvarðandi. Atlit skulu í stóran mun takast til sjúku og viðgerð, og tað kann  kennast  avmarkandi ikki at kunna vera so spontanur sum áður, samstundis sum at óvissan  við  sjúkuni  og  viðgerðini  hava  við  sær,  at  ein  ikki  kann  leggja  ætlanir  fyri  framtíðina.   Kanningar vísa, at fleiri ár eftir at sjúklingurin er frískur aftur, kann hann verða darvaður av 113 Álit um endurvenjing, Almanna‐ og Heilsumálaráðið 2007, fylgiskriv 3, s 3 123 tunglyndi. Serliga einlig, lágt útbúgvin og fólk, sum fáa staðfest krabbamein sum ung, eru í  vandabólki114.</p>
<p type="listitem">Sosialt/materielt:  Fíggjarligir  trupulleikar,  sum  standast  av  minni  inntøku  og  øktum  útreiðslum í sambandi við sjúku og viðgerð. Summi noyðast av arbeiðsmarknaðinum í eitt  tíðarskeið ella restina av lívinum. Hetta kann hava við sær tap av status og eitt stríð fyri at  varðveita sítt vanliga lív.</p>
<p>Versnað livikor, ótti og likamligar plágur orsakað av sjúku og viðgerð eru eisini við til at styrkja ávirkanina av hvørjum øðrum. <em type="bold">9.3 Endurmenning í Føroyum </em></p>
<p>Í Føroyum er ongin skipað endurmenning av krabbameinssjúklingum. Haraftrat er neyv vitan um tørvin á endurmenning hjá krabbameinsraktum í Føroyum innan øll økir ófullfíggjað. Í løtuni er ongin skipað skráseting av omanfyrinevndu avleiðingum av sjúku og viðgerð, sæð úr sjónarhorninum hjá sjúklinginum, fyrrverandi sjúklingum ella næstu avvarðandi.</p>
<p>Einasta kanning, vit hava á hesum øki, er tann sum Krabbameinsfelagið gjørdi í 2008 <span type="quote">“At liva við krabbameini”</span>. Hetta er ein kanning um upplivingarnar hjá tí sjúkurakta og nøkrum avvarðandi í sambandi við, at sjúkan er vorðin ein partur av teirra gerandisdegi.</p>
<p>Hóast kanningin bert fevnir um ein ógvuliga lítlan part av krabbameinsraktum, so gevur hon somu ábendingar sum í øðrum londum, nevniliga at krabbameinsrakt og avvarðandi teirra hava nógvar ymiskar trupulleikar at dragast við, bæði undir sjúku, viðgerð og eftir at viðgerðin er liðug. Í summum førum vara trupulleikarnir restina av lívinum.</p>
<p>Í altjóða lesnaði er semja um, at ein triðingur av øllum krabbameinsraktum hevur ein lítlan tørv á endurmenning í stutta tíð, ein triðingur hevur stóran og longrivarandi tørv, meðan seinasti triðingurin ongan tørv hevur á endurmenning115. Flyta vit hetta yvir á føroysk hagtøl, so hava einir 100 av teimum umleið 150 føroyingunum, sum árliga fáa staðfest krabbamein116, tørv á onkrum slagi av endurmenning.</p>
<p>Haraftrat koma øll tey, sum liva við krabbameini, t.d. fólk, ið eru vorðin lekt fyri sjúkuna, men sum framvegis hava tørv á endurmenning117. Nógvir krabbameinssjúklingar kunnu hava endurmenning fyri neyðini fleiri ár, eftir at tey eru útskrivað sum frísk av krabbameini. <em type="bold"></em></p>
<p>Vit hava í Føroyum bæði brúk fyri gransking og innsavning av vitan um endurmenning, fleiri endurmenningartilboðum og eini meira skipaðari og samanhangandi endurmenning. <em type="bold"></em>9.3.1 Likamlig endurmenning </p>
<p>Ongi skipað tiltøk eru til likamliga venjing fyri krabbameinssjúklingar í Føroyum ‐ undantiknar eru tó kvinnur, sum eru skurðviðgjørdar fyri bróstkrabba. Tær fáa beinanveg eftir skurðviðgerð fysiurgiska venjing og undirvísing í uppafturvenjing av armi, og hvussu tær fyribyrgja at fáa lymfødem eftir at hava tikið eitlar undir armi í somu síðu, sum knykil ella bróst er tikið. 114 Archives og International medicine Vol.169 NO.14, 27. juli 2009 115 Kræftplan 2. Sundhedsstyrelsens anbefalinger til forbedringer af indsatsen på kræftområdet. Sundhedsstyrelsen 2009 s 50 116 Tá er vanligt húðkrabbamein ikki íroknað. Sí frágreiðing í parti 4.1. 117 Í Føroyum er ongin uppgerð yvir talið á fólki, ið livir við krabbameini. Sí part 4.2. 124</p>
<p>Kanningar í øðrum londum, m.a. hjá Kræftens Bekæmpelse í Danmark, hava víst, at kropsligt virkni og miðvís kropslig venjing eftir sjúku og í sambandi við viðgerð økir um bæði mótstøðuføri og yvirliving hjá sjúklinginum.</p>
<p>Tað er týdningarmikið, at kropsliga endurvenjingin frá byrjan verður ein partur av viðgerðini hjá føroyskum krabbameinssjúklingum. Eisini er umráðandi, at sambandið hjá sjúklinginum við fysioterapiina á sjúkrahúsinum ikki verður kvett, beinanvegin hann er útskrivaður ella mettur at vera lektur fyri krabbamein. Kropsligu árinini av sjúku og viðgerð kunnu nevniliga standa við í langa tíð, eftir at sjúklingurin er vorðin frískur.</p>
<p>Neyðugt er at uppnormera fysioterapiina innan sjúkrahúsverkið í Føroyum, soleiðis at vit á øllum trimum sjúkrahúsunum hava fysioterapetuar, sum taka sær av krabbameinssjúklingum. Endurvenjingin kann skipast bæði sum einstaklingaviðgerð og á liði saman við øðrum krabbameinssjúklingum.</p>
<p>Fyri at tryggja, at kropsliga endurmenningin gerst ein natúrligur partur av krabbameinsviðgerðini í Føroyum, er týdningarmikið, at fysioterapiin saman við øðrum viðkomandi fakbólkum er við frá byrjan, tá arbeiðið við at gera heildartilgongdir fyri tær einstøku krabbameinssjúkunar vónandi fer í gongd í næstum. Sí part 7.</p>
<p>Eitt annað átak, ið bæði kann stuðla uppundir kropsligu og sálarligu endurmenningina hjá krabbameinssjúklingum, er ein endurmenningardepil, har krabbameinssjúklingar kunnu koma á skeið nakrar dagar ella vikur. Hesin kundi antin verið skipaður sum partur av heilsuverkinum ella sum privatur depil við stuðuli frá heilsuverkinum. Dømi um hetta er Dallund á Fyn, ið danska krabbameinsfelagið stendur fyri við almennum stuðuli. Ein slíkur depil kann vera við til at savna vitan og serkunnleika um endurmenning. 9.3.2 Sálarlig/eksistentiell endurmenning</p>
<p>Í Føroyum er ongin skipað hjálp frá almennari síðu, sum hevur til endamáls at hjálpa krabbameinssjúklingum sálarliga. Føroyska sjúkrahúsverkið bjóðar ikki sálarfrøðiliga hjálp til krabbameinssjúklingar uttan í heilt serligum førum. Sálarfrøðingar á Psykiatriska deplinum á Landssjúkrahúsinum taka sær fyrst og fremst av psykiatrisku sjúklingunum, og hava teir stundir, kunnu teir taka sær av somatiskum sjúklingum. Nakað teir tó sjáldan hava orku og stundir til.</p>
<p>Tað er ofta tilvildarligt, um ein krabbameinssjúklingur fær ta sálarfrøðiligu hjálp, honum tørvar. Tað veldst ofta um, hvørja orku sjúklingurin og tey avvarðandi sjálvi hava at stríðast fyri at fáa og søkja sær neyðuga hjálp. Tað veldst eisini um tey heilsustarvsfólkini, ið sjúklingurin kemur í samband við. Um tey geva sær nóg nógv far um sálarligu støðuna hjá sjúklingi og avvarðandi og hjálpa viðkomandi at koma í samband við sálarfrøðing, prest, Krabbameinsfelagið o.o.</p>
<p>Tað vil siga, at munur er á, hvørja hjálp teir ymsu krabbameinssjúklingarnir í Føroyum fáa. Ikki øll fáa somu viðgerð og professionellu hjálp. Vit eiga at tryggja, at øll fáa sama tilboð um samrøðu við sálarfrøðing sum ein liður í samlaðu viðgerðini.</p>
<p>Sjúkrakassin kann í serligum føri veita stuðul til sálarfrøðingahjálp til álvarsliga sjúk ‐ herundir krabbameinssjúklingar. Sjúkrakassin rindar 40% av hvørjari viðtalu upp til 12 ferðir. Ongi almenn tøl eru fyri, hvussu nógvir føroyskir krabbameinssjúklingar hava tørv á sálarfrøðiligari hjálp. Sambært Krabbameinsfelagnum hevur ein partur av krabbameinssjúklingunum tørv á hjálp frá sálarfrøðingi og haraftrat eisini nøkur avvarðandi.</p>
<p>Krabbameinsfelagið tekur sær fyri ein part av sálarligu endurmenningini hjá krabbameinsraktum. Í nógvum førum er ikki neyðugt at vísa til sálarfrøðing. Ofta er nóg mikið, at sjúklingurin ella tey avvarðandi tosa við og fáa hjálp frá starvsfólkunum hjá Krabbameinsfelagnum. Eisini hevur felagið ymiskar sjálvhjálparbólkar, skeið, fyrilestrar o.a. fyri sjúklingum og avvarðandi. Øll hesi tilboð eru eitt slag av endurmenning og eru við til at hjálpa sjúklingi og avvarðandi. 125 9.3.3 Sosial/materiell endurmenning</p>
<p>Vit hava í Føroyum ongi tøl fyri, hvussu nógvir krabbasjúklingar verða sjúkrameldaðir í sambandi við sjúku og viðgerð. Heldur ikki, hvussu nógv avvarðandi mugu fara úr arbeiði ella niður í tíð fyri at vera um ein krabbameinssjúkling. Almannastovan, sum umsitur sjúkradagpengar og forsorgarhjálp, skrásetur ikki sum er veitingarnar eftir diagnosu.</p>
<p>Frá Krabbameinsfelagnum vita vit tó, at fleri av teimum krabbameinssjúklingum, ið venda sær til felagið, <em type="italic">hava </em>fíggjarligar trupulleikar at dragast við. Hetta stendst av minkandi inntøkum, øktum útreiðslum og vantandi orku til at taka sær av fíggjarligum viðurskiftum. Minni inntøkur tí sjúkralegan vanliga hevur við sær, at tann sjúki í styttri ella longri tíð antin ikki fær verið til arbeiðis, noyðist niður í tíð ella í summum førum heilt má at taka seg av arbeiðsmarknaðinum. Øktar útreiðslur kunnu t.d. vera gjald fyri heilivág og ferðaútreiðslur hjá tí sjúka og hansara avvarðandi í sambandi við viðgerð her heima og uttanlands. Haraftrat kunnu sálarligu, eksistentiellu og kropsligu trupulleikarnir, sum krabbameinssjúkan elvir til, hava við sær, at sjúklingurin hevur ikki orku til at taka sær av sínum fíggjarligu viðurskiftum. </p>
<p>Sosiala lóggávan í Føroyum megnar ikki altíð at lofta hesum sjúklingum. T.d. er rætturin til sjúkradagpengar ov avmarkaður. Haraftrat tekur sosiallóggávan ikki í nóg stóran mun hædd fyri, at samfelags‐ og familjumynstrið er broytt.</p>
<p>Skiljast skal millum skipanina við sjúkradagpengum og so 120 daga regluni sambært lóg um starvsmenn. Fyrrnevnda gevur rætt til sjúkradagpengar í upp til 40 vikur til sjúkling, ið ikki hevur rætt til løn, trygging ella annað undir sjúku. Tann seinna gevur rætt til løn undir sjúku í upp til 120 dagar. Við báðum skipanum er tann trupulleiki, at sjúkralegan hjá nógvum krabbameinssjúklingum (eisini ávísum øðrum sjúklingabólkum) kann gerast væl longri enn tíðarskeiðið, ið sjúkingurin hevur rætt til løn ella dagpengar undir sjúku.</p>
<p>Aloftast strekkir ein kemo‐viðgerð seg yvir eitt hálvt ár, ja enntá upp til 1 ár ella meira. Tíðarskeiðið fyri at fáa sjúkradagpening eigur at verða longt, tá talan er um lívshóttandi sjúku. Í minsta lagi eiga illa sjúk fólk at kunna fáa sjúkradagpengar í eitt ár, tá talan er um langa sjúkralegu. Viðmerkjast skal, at hetta krevur lógarbroyting.</p>
<p>Foreldur kunnu koma í fíggjarligar trupulleikar, um teirra vaksna barn fær krabbamein. Sambært reglunum kann ein persónur, hvørs barn ella hjúnafelagi gerst álvarsliga sjúk, fáa sjúkradagpening, um tað av lækna verður mett alneyðugt, at persónurin er um tann sjúka. Sum álvarslig sjúka er at meta sjúka, har álvarsligur vandi er fyri lívinum ella heilsustøðuni hjá barninum/hjúnafelagnum. Hetta merkir, at foreldur bara kunnu fáa sjúkradagpening, tá børn undir 18 ár eru sjúk og at bara sjúklingar, sum hava hjúnafelaga, kunnu fáa onkran at vera um seg, uttan at hesin missir sína inntøku heilt.</p>
<p>Reglurnar eiga at verða broyttar, soleiðis at einhvør álvarsliga sjúkur, ið hevur brúk fyri at hava ein avvarðandi um seg, tí vandi er fyri lívinum ella heilsustøðuni hjá viðkomandi, eigur at kunna hava <em type="italic">ein </em>nærstandandi (nýtist ikki at vera familja) hjá sær, sum fær rætt til dagpening í sambandi við fráveru frá arbeiði. Í minsta lagi, tá tann álvarsliga sjúki má av landinum til viðgerðar. <em type="bold">9.4 Viðgerð uttanlands </em></p>
<p>Omanfyrinevnda broyting fer at gagna teimum nógvu, sum í longri tíðarskeið noyðast av landinum til viðgerðar ella sum avvarðandi.</p>
<p>At skula uttanlands til viðgerðar hevur bæði sosialar, sálarligar, fíggjarligar og praktiskar avleiðingar fyri sjúklingin. Sjúklingurin noyðist burtur frá familju og dagliga umhvørvinum og til eitt land við øðrum máli og aðrari mentan, samstundis sum hann kanska er í persónligari kreppu av at hava fingið staðfest eina álvarsliga sjúku. Á Ríkissjúkrahúsinum er ein sjúklingavegleiðari, ið tekur sær av viðurskiftum hjá sjúklingum og avvarðandi. Hetta er ein funktión, ið kundi blivið útbygd til eisini at 126 umfata ein fakbólk sum sálarfrøðing, tí nógvir av sjúklingunum, ið verða fluttir á Ríkissjúkrahúsið, verða fluttir í skundi og ofta í eini kritiskari lívsstøðu. Teir kunnu tí hava tørv á sálarligari hjálp fyriuttan sjúkuviðgerð.</p>
<p>Ein annar trupulleiki hjá føroyskum krabbameinssjúklingum, sum noyðast í viðgerð uttanlands, er at teir hava ikki sama rætt til veitingar frá Sjúkrakassanum, sum sjúklingar í viðgerð í Føroyum fáa. Her verður serliga hugsað um ískoyti til sálarviðgerð, tannlæknaviðgerð, fysioterapi v.m. Sjúkrakassin veitir bert ískoyti til viðgerð hjá føroyskum útbjóðarum, sum Sjúkrakassin hevur sáttmála við. Hetta er órímiligur mismunur at gera, tá sjúklingurnin verður sendur uttanlands til viðgerð. Í sambandi við nýggju lógina um almenna sjúkratrygging, sum eftir ætlan verður sett í verk um ársskiftið, er týdningarmikið at beina burtur hendan ójavna. <em type="bold">9.5 Avvarðandi </em></p>
<p>Tey avvarðandi eru ofta ein yvirsæddur partur í sjúklingagongdini hjá krabbameinssjúklinginum.</p>
<p>Heilsustarvsfólk eiga at meta avvarðandi bæði sum ressursu‐persónar fyri sjúklingin og sum menniskju, ið hava tørv á kunning og stuðuli. Tey avvarðandi hava brúk fyri kunning um sjálva sjúkuna og um ætlanirnar fyri viðgerð, røkt og endurmenning. Tí er týdningarmikið, at heilsustarvsfólk frá byrjan tosa við sjúklingin um, hvussu nógv tey avvarðandi skulu takast við inn í sjúklingagongdina, og hvønn sjúklingurin sjálvur metir sum sín næsta avvarðandi. Eisini má tann avvarðandi vita, hvør av starvsfólkunum hevur høvuðsábyrgdina av sjúklinginum.</p>
<p>Heilsustarvsfólk eiga at gera vegleiðingar um samrøður við avvarðandi, og hvussu tey kunnu takast við í sjúklingagongdina. Eisini eiga vegleiðingar at verða gjørdar um samrøður við sjúklingar, sum hava børn og ung, við kunning um hvørja hjálp, ráðgeving og stuðul tey hava møguleika at fáa.</p>
<p>Í kanningini <span type="quote">“At liva við krabbameini”</span>118 sæst, at tey avvarðandi hava ymiskar trupuleikar, serliga tá ið talan er um at taka sær av børnum sínum. Tað verður t.d. væntað, at tey taka á seg allar uppgávurnar, bæði at varðveita eitt so vanligt familjulív sum til ber og samstundis taka sær av tørvinum hjá tí sjúkurakta.</p>
<p>Tí eigur at vera rúm fyri at bjóða endurmenning fyri avvarðandi og sum kann stuðla tí innsatsi, viðkomandi hevur ábyrgdina av. Her verður hugsað um at fáa samrøður við fakpersón og møguleika fyri at hitta onnur avvarandi.</p>
<p>Børn hava serligan tørv, tá foreldrini gerast sjúk. Trupulleikar stinga seg javnan upp, tá tann sjúki skal av landinum til viðgerð, og hitt foreldrið skal við. Foreldrini mugu hava møguleika at taka børnini við sær ella fáa fíggjarligan stuðul at keypa sær ansing heima í Føroyum. Í sambandi við børnini, eigur at verða skipað fyri samrøðum við tey vaksnu og børnini saman og hvør sær. Hetta kann gerast í regi av viðgerarstaði, men kann eisini verða skipað sum nú av Krabbameinsfelagnum. Tað, sum er umráðandi, er at øll fáa hetta tilboð og ikki bert tey, ið sjálvi orka at søkja sær hjálp. <em type="bold">9.6 Hagtøl og vitan </em></p>
<p>Ein grundleggjandi trupulleiki innan endurmenning er vantandi vitan og hagtøl viðvíkjandi umstøðunum hjá krabbameinssjúklingum. Arbeiðsbólkurin hevur spurt Almannastovuna um tøl fyri, hvussu nógvir krabbameinssjúklingar og avvarðandi fáa ymiskar veitingar haðani, t.d. sjúkradagpengar, fyritíðarpensjón, vart starv, stuðul til heilivág, tannlæknahjálp o.a. Hesi tøl finnast ikki. Almannastovan skrásetur ikki eftir sjúkum, bert eftir brúkarum.</p>
<p type="listitem">Fyri at síggja tørvin hjá krabbameinssjúklingum metir arbeiðsbólkurin tað vera neyðugt, at til ber at  útvega m.a. hesar upplýsingar:  118 Krabbameinsfelagið. <span type="quote">“At liva við krabbameini”</span>. 2008 127</p>
<p type="listitem">hvussu nógvir krabbameinssjúklingar verða sjúkrameldaðir og hvussu leingi</p>
<p type="listitem">hvussu nógv noyðast yvir í forsorgarhjálp, tí rætturin til sjúkradagpengar er brúktur</p>
<p type="listitem">hvussu nógv fáa avlamispensjón, tí tey hava mist arbeiðsførleikan, antin partvís ella heilt</p>
<p type="listitem">hvørjar aðrar veitingar krabbameinssjúklingar fáa</p>
<p type="listitem">hvørjar veitingar krabbameinssjúklingar søkja um, men fáa noktandi svar</p>
<p type="listitem">hvussu nógv avvarðandi fáa veitingar, t.d. sjúkradagpengar og forsorgarhjálp</p>
<p type="listitem">hvussu nógv avvarðandi fáa noktandi svar upp á umsókn um veitingar</p>
<p>Arbeitt verður í løtuni við at fáa eina nýggja KT‐skipan fyri Almannastovuna, íroknað eina nýggja hagtalsskipan. Tá hendan er liðug um nøkur ár, ber til at fáa hagtøl um allar upplýsingar, sum skulu liggja til grund fyri málsviðgerðini. T.d. hagtøl um, hvørjar sjúkur liggja til grund fyri veitingum so sum sjúkradagpengum, endurbúgving, hjálparráðum, fyritíðarpensjón o.a.</p>
<p>Hesi hagtøl kunnu brúkast til at gera eina meira neyva meting av fíggjarligu umstøðunum hjá krabbameinssjúklingum í Føroyum. <em type="bold">9.7 Hví endurmenning </em></p>
<p>Endurmenning snýr seg fyrst og fremst um tann sjúka og hansara næstu avvarðandi. At stuðla, soleiðis at gerandisdagur teirra kann halda fram á best møguligan hátt. Hetta gevur fleiri ágóðar fyri sjúklingin, m.a. - skapar tryggleika við eini væl skipaðari og væl tilrættalagdari sjúklingagongd, har allir aktørar eru vitandi um, hvat hvør ger og hvussu farast skal fram. - Sjúklingurin fær samábyrgd fyri egnari heilsu og lærir at stýra egnum lívi aftur - tryggjar at sjúklingurin kemur skjótari aftur á arbeiðsmarknaðin og harvið fær færri sjúkrameldingar - møguliga minni tørvur á heilivági - fyribyrgir ótta og tunglyndi - fyribyrgir familjutrupulleikum/hjúnaskilnað</p>
<p>Samfelagsligur vinningur kann m.a. vera: - at færri sjúklingar fara av sínum eintingum at venda sær til almennu skipanina orsakað av ókunnleika og ótryggleika. - at útreiðslur til heilivág minka - at útreiðslur til sjúkramelding, langtíðar‐sjúkramelding, fyritíðarpensión o. a minka - at trýstið á heilsu‐ og almannaverk verður minni, m.a. tí tað verða færri innleggingar, færri ambulantar vitjanir og minni tørvur á heimarøkt</p>
<p>Okkara heilsu ‐ og almannaverki tørvar eina fakliga koyriætlan og eisini fíggjarliga orku til at seta endurmenningina á nøktandi stig. Neyðugt er við einum savnaðum innsatsi, sum ger átøk á øllum økjum, fyri at sjúklingurin skal kunna náa aftur til ella halda viðlíka sítt optimala funktiónsstøði bæði kropsliga, sálarliga, sosialt og eksistensielt. Fyri at hetta skal eydnast, mugu allir fakbólkar innan almanna‐ og heilsuverkið samstarva og hava fingið skúling í, hvat endurmenning er.</p>
<p>Tað er neyðugt, at ein miðvís eftir‐ og víðariútbúgving av fakfólki verður sett í verk fyri at fremja serkunnleikan innan endurmenning. Hetta fyri at fakkunnleikin kann virka á høgum, serkønum og fakligum støði. Útbúgving eigur at miða eftir at menna serkunnleikan á egnum fakøki, men eigur eisini at stíla eftir, at fakbólkar samstarva um endurmenningina. 128</p>
<p>Tað er neyðugt at tryggja, at endurmenning verður ein natúrligur partur av viðgerðartilboðnum til allar krabbameinssjúklingar í Føroyum. Endurmenningin skal byrja beinanvegin, sjúklingurin fær diagnosuna. <em type="bold">9.8 Vit mæla til: </em>42. At hvør krabbameinssjúklingur fær ein kontaktpersón, tá hann verður innlagdur á sjúkrahús til viðgerð (eisini ambulanta viðgerð). Kontaktpersónurin skal m.a. ráðgeva og vegleiða um viðurskifti rundanum sjúku og viðgerð og annars samstarva við forløbskoordinatorin (sí tilmæli 32) fyri at fáa sjúklingagongdina so smidliga sum gjørligt. 43. At allir krabbameinssjúklingar fáa eina endurmennandi samrøðu, tá teir hava fingið staðfest sjúkuna. Samrøðan skal hava til endamáls at kanna tørvin hjá sjúklinginum á endurmenning og kunna hann um rættindi og møguleikar. Endurmennandi samrøðan skal avtalast við sjúklingin, beinanvegin diagnosan er sett. 44. At likamlig endurmenning frá byrjan verður partur av viðgerðarætlanini hjá krabbameinssjúklingum og eigur at kunna halda fram, eftir at sjúklingurin er útskrivaður/lektur fyri krabbamein. 45. At tíðarskeiðið at fáa sjúkradagpengar verður longt upp í eitt ár ella meira, tá talan er um lívshóttandi sjúku. Og at onnur enn hjúnafelagi og foreldur at børnum undir 18 ár kunnu fáa sjúkradagpengar fyri at vera um krabbameinssjúkling. 46. At sálarfrøðingur við servitan innan heilsusálarfrøði verður settur í heilsuverkinum at taka sær av sjúklingum innan somatiska økið. 47. At heilsustarvsfólk taka atlit til tey avvarðandi hjá krabbameinssjúklingum, m.a. við at gera vegleiðingar fyri samrøður við avvarðandi og í samráð við sjúklingin geva teimum neyðugu kunningina. Serlig atlit skulu takast til børn hjá sjúkum foreldrum. 48. At tað verður tryggjað, at allir fakbólkar, ið arbeiða við krabbameinsjúklingum, verða skúlaðir í at samskifta við fólk í kreppustøðu. 49. At tað almenna setur av eina pulju av pengum á fíggjarlógini hvørt ár, sum einstaklingar og felagsskapir kunnu søkja til ymisk átøk, verkætlanir, gransking, skeið o.a. innan krabbameinsendurmenning. Endamálið er at økja um tilboðini, stimbra gransking innan økið og fremja nýhugsan. 129 <em type="bold">10 Palliatión </em></p>
<p>Hóast krabbameinsviðgerð seinastu nógvu árini alsamt er vorðin betur og yvirlivingin størri, eru tað tíverri framvegis nógv, sum doyggja av krabbameini. Palliativa viðgerðin er ein týðandi partur av tilboðnum til krabbameinssjúklingar, har lekjandi viðgerð ikki er gjørlig. <em type="bold">10.1 WHO um palliatión </em></p>
<p>Heimsheilsustovnurin, WHO, allýsir palliatión soleiðis: <span type="quote">”Palliativ viðgerð, røkt og umsorgan er ein innsatsur, sum skal bøta um lívsgóðskuna hjá sjúklingum, sum hava eina lívshóttandi sjúku, og hansara avvarðandi. Hetta verður gjørt við at fyribyrgja og linna líðingina við tíðliga at staðfesta og meta um sjúkuna og við at viðgera pínu og aðrar trupulleikar av bæði kropsligum, sálarligum, sálarligum‐sosialum og andaligum slag”</span>119.</p>
<p>Skilt verður millum tvey ymisk stig av pallierandi viðgerð: Palliativ viðgerð á grundstigi, sum verður veitt á vanligum sjúkrahúsdeildum (starvsfólk á deildini) og í heiminum hjá sjúklinginum (heimarøkt og kommunulæknar). Og palliativ viðgerð á serfrøðingastigi, sum verður veitt sjúklingum við sjúkueyðkennum, ið krevja spesialiseraðan og/ella tvørfakligan innsats. Hendan viðgerðin verður veitt av serútbúnum starvsfólki í palliativari eind á sjúkrahúsi, á hospice og/ella við palliativum toymum120.</p>
<p type="listitem">Palliativa viðgerðin skal sambært WHO:</p>
<p type="listitem">Bjóða linnan av pínu og øðrum nervandi sjúkueyðkennum</p>
<p type="listitem">Vátta lívið og fata deyðan sum eina nátúrliga gongd</p>
<p type="listitem">Hvørki royna at framskunda ella útseta deyðan</p>
<p type="listitem">Taka við sálarligu og andaligu partarnar av umsorganini</p>
<p type="listitem">Bjóða sjúklinginum stuðul at liva so virkið sum gjørligt til deyðan</p>
<p type="listitem">Bjóða avvarðandi stuðul undir sjúkuni hjá sjúklinginum og í sorgini yvir missin</p>
<p type="listitem">Brúka tvørfaklig toymi at ganga tørvinum hjá sjúklingi og avvarðandi á møti, íroknað stuðul í sorgini um neyðugt</p>
<p type="listitem">Økja um lívsgóðskuna og eisini hava positivt árin á sjúkugongdina</p>
<p type="listitem">Kunna setast í verk tíðliga í sjúkugongdini, saman við øðrum viðgerðum ið verða veittar við tí endamáli at leingja um lívið, t.d. kemo‐ og stráluviðgerð. Fevnir eisini um tær kanningar,  sum eru neyðugar fyri betri at skilja og handfara líðingarmiklar kliniskar komplikatiónir</p>
<p>Ein palliatións‐sjúklingagongd kann vara upp í eitt ár og fevnir um nógv ymisk øki í heilsuverkinum, t.d. heimatænasta, onkologi, palliativ eind, palliativt toymi, sjúkrahúsdeildir og kommunulækni. Tað er umráðandi, at palliatiónin er lagað til øll støðini, og at hon byggir á eitt gott tvørfakligt samstarv.</p>
<p>Tá ein tosar um palliativa sjúklingin, er tann avvarðandi altíð knýttur við. 119 www.who.int/cancer/palliative/definition/en 120 Kræftplan 2 ‐ Sundhedsstyrelsens anbefalinger til forbedringer af indsatsen på kræftområdet. Sundhedsstyrelsen. 2005 s. 55 130</p>
<p>Í Føroyum hava vit eina palliativa eind og eitt palliativt toymi, sum skulu taka sær av viðgerðini hjá sjúklingum, har lekjandi viðgerð ikki er møgulig longur. <em type="bold">10.2 Palliativa eindin </em></p>
<p>Palliativa eindin lat upp í mars 2008 og heldur til á B6 Landssjúkrahúsinum. Eindin hevur tvær stovur, sum eru innrættaðar til endamálið, t.v.s. at pláss er fyri tveimum sjúklingum í senn. Sjúklingurin kann ávísast frá sjúkrahúsdeildum, Onkologiska Ambulatorium ella av egnum lækna.</p>
<p>Frá 10. mars 2008 til 18. februar 2009 høvdu 19 sjúklingar og avvarðandi verið innlagdir á deildini. Av hesum vóru 11 menn og 8 kvinnur. Innleggingarnar vardu í meðal 6½ dag.</p>
<p>Fyri at vera á palliativu eindini skal sjúklingurin hava eina ólekjandi sjúku og vera doyggjandi (hava uml. 1‐2 vikur eftir at liva í). Øll lekjandi viðgerð skal vera steðgað. Sjúklingurin skal sjálvur ynskja at koma á palliativu eindina at vera. Hann og tey avvarðandi eru kunnað og hava skilt, at tað snýr seg um linnandi viðgerð og røkt.</p>
<p>Á palliativu eindini hava tey avvarðandi møguleika at vera um sjúklingin alt samdøgrið, um tey ynskja tað.</p>
<p>Tveir sjúkrarøktarfrøðingar, ið hava víðari útbúgving innan palliatión, tilrættisleggja og hava ábyrgd av røktini á deildini. Haraftrat er lækni knýttur at palliativu eindini og samstarvað verður við fysioterapeut, sosialráðgeva, prest og sálarfrøðing.</p>
<p>Visjónin á deildini er, at tann linnandi viðgerðin, røktin og umsorganin hava høga góðsku, har virðing, dirvi, álit og tryggleiki eru berandi virðir fyri at nøkta tørvin hjá sjúklinginum og hansara avvarðandi. Deildin arbeiðir við tí málsetningi at lúka krøvini (standardin) hjá WHO um palliativa umsorgan (sí brot 10.1). <em type="bold">10.3 Palliativa toymið </em></p>
<p>Palliativa toymið byrjaði at virka í 2007 og heldur til á Landssjúkrahúsinum. Uppgávan hjá toyminum er at vegleiða heilsustarvsfólk, sum hava við palliativar sjúklingar at gera, umframt at toymið eisini ger heimavitjanir hjá sjúklingum.</p>
<p>Toymið arbeiðir eftir áheitan frá teimum trimum sjúkrahúsunum, ellis‐ og røktarheimum, sambýlum, umlættingarheimum og heimarøkt kring landið. Hesi kunnu øll leita sær ráð hjá toyminum. Eisini kunnu sjúklingar og avvarðandi seta seg í samband við toymið. Í 2008 fevndi arbeiðið hjá palliativa toyminum um 52 sjúklingar, og 15 heimavitjanir vórðu gjørdar.</p>
<p>Í dag starvast fast ein sjúkrarøktarfrøðingur og 2 læknar (annar gavst 1. juni í ár). Ein fysioterapeutur skal eisini vera knýttur aftrat toyminum. Eftir tørvi hevur toymið eisini samband við skrivara, sosialráðgeva, sálarfrøðing og prest.</p>
<p>Sjúkrarøktarfrøðingurin veitir ráðgeving og virkar sum samskipari í toyminum. Bert at hava ein sjúkrarøktarfrøðing knýttan at toyminum kann vera óheppið, tí ongin er at avloysa, tá hesin skal í feriu, á skeið o.s.fr.</p>
<p>Ein annar trupulleiki er, at starvsfólk innan sjúkrahúsverkið ikki í nóg stóran mun vísa sjúklingum á møguleikan við palliativa toyminum, áðrenn teir verða útskrivaðir. Fleiri fyrimunir høvdu verið í at umboð fyri toymið heilsaðu upp á sjúklingin og settu seg inn í hansara viðurskifti, áðrenn hann varð útskrivaður. 131 <em type="bold">10.4 At doyggja heima </em></p>
<p>Kanningar uttanlands vísa, at flestu sjúklingar, ið hava ólekiliga sjúku, helst vilja doyggja heima. Men av teimum uml. 16.000 fólkunum, sum árliga doyggja av krabbameini í Danmark, doyggja bara 4.000 í egnum heimi. T.v.s. bert ein fjórðingur121.</p>
<p>Í Føroyum hava vit onga kanning av, hvar palliativir sjúklingar helst vilja doyggja. Men tað er ein sannroynd, at teir allarflestu føroysku krabbameinssjúklingar doyggja á sjúkrahúsi.</p>
<p>Talva 10.1 vísir, at sera fáir krabbameinssjúklingar í Føroyum doyggja í egnum heimi – bara 12 av tilsamans 85 sjúklingum í 2007. Hetta svarar til 14%. Heili 72% av føroysku krabbameinssjúklingunum, sum doyðu í 2007, doyðu á sjúkrahúsi.</p>
<p><em type="bold">KYN </em></p>
<p><em type="bold">Stað 2000 2001 2002 2003 2004 2005 2006 20071. Maður </em>1. Sjúkrahús 25393727 31 4347352. Ellisheim/vard heim 3142 3 7453. Egin bústaður 1311911 16 81094. Annað 1 1 1 <em type="bold">1. Maður tils. </em>41525040 50 596150 <em type="bold">2. Kvinna </em>1. Sjúkrahús 28223329 31 4123262. Ellisheim/vard heim 6346 6 8663. Egin bústaður 711811 8 10334. Annað 411 1 1 <em type="bold">2. Kvinna tils. </em>41404647 46 603235 </p>
<p><em type="bold">Tilsamans </em>82929687 96 1199385 </p>
<p>Talva 10.1: Býtið millum støð, har føroyskir krabbameinssjúklingar doyggja 2000‐2007. (Kelda: Heilsumálaráðið)</p>
<p type="listitem">Spurningurin  um  eitt  hospice122  hevur  verið  frammi  í  Føroyum.  Í  2000  setti  táverandi landsstýrismaður í almanna‐ og heilsumálum ein arbeiðsbólk at kanna tørvin á palliatión og koma  við  uppskoti  um  palliativ  tilboð.  Arbeiðsbólkurin  mælti  til,  at  hesir  møguleikarnir  vórðu  settir  á  stovn:</p>
<p type="listitem">Eitt hospice við pláss fyri 7 sjúklingum</p>
<p type="listitem">Ein palliativ eind á Landssjúkrahúsinum</p>
<p type="listitem">Møguleiki fyri sonevndari heimahospice undir heimarøktini 121 Vedsted P, Åbom B et al. Sammenhængende palliative forløb . Månedsskrift Praktisk Lægegerning. Juni/juli 2009. 87. årgang. 122 Ein stovnur, sum er serútgjørdur til at taka sær av doyggjandi sjúklingum. 132</p>
<p type="listitem">Palliativt toymi undir Landssjúkrahúsinum</p>
<p>Av hesum eru palliativa eindin og palliativa toymið sett í verk.</p>
<p>Vit hava enn onki hospice í Føroyum. Spurningurin er so, um vit eiga at seta eitt hospice á stovn. Eitt hospice kundi avgjørt givið sjúklingunum og teirra avvarðandi sera góðar karmar og kundi haraftrat verið fakliga mennandi hjá starvsfólkunum. Arbeiðsbólkurin heldur tó í fyrstu atløgu, at vit heldur enn at byggja eitt nýtt hospice, eiga at bøta um møguleikarnar hjá sjúklingum at vera heima seinastu livitíðina. Grundarlagið fyri, at hetta kann lata seg gera, er fyrst og fremst við samdøgursrøkt í nærverkinum.</p>
<p>Kommunulæknarnir og heimatænastan eiga at taka størri lut í palliatiónini við at hava lyklapersónar í teimum ymsu økjunum, ið hava servitan innan palliatión. Umframt hetta eiga vit at menna virksemið á palliativu eindini og í palliativa toyminum.</p>
<p>Sjúklingurin (saman við avvarðandi) eigur at hava møguleikan fyri at velja, um hann vil vera heima seinastu tíðina og doyggja har, ella um hann heldur vil vera á palliativu eindini. Umstøðurnar eiga at vera lagaðar soleiðis, at tað betur ber til hjá føroyskum sjúklingum at doyggja heima.</p>
<p>Í 2004 varð í Danmark skipað ein grundútbúgving innan palliatión fyri tey, ið starvast innan nærverkið. Endamálið var at bøta um viðgerðina og røktina til illa sjúk og doyggjandi í egnum heimi. Í Føroyum hevði verið ynskiligt at ein bólkur umboðandi kommunulæknar og heimatænastu varð stovnaður og legði til rættis mannagongdir og útbúgving til tess at menna hetta økið innan palliatión.</p>
<p>Kanningar í Danmark vísa, at samstarv og samskipan tvørtur um sektorar ikki er nøktandi. Í Føroyum er støðan tann sama, men vit hava ongar kanningar, sum prógva tað. <em type="bold">10.5 Menning av palliativa innsatsinum </em></p>
<p>Nógv bendir á, at palliativa eindin verður ikki nýtt optimalt. Sengur standa ofta tómar, men starvsfólk eru sannførd um, at tørvurin á palliatión er til staðar. Enn er ikki heilt avklárað, hvussu normeringin skal vera á deildini, og hetta hevur helst gjørt sítt til, at eindin ikki er blivin alment profilerað. Av somu orsøk eru tað ikki allir sjúklingar, sum vita um og hava fingið í boði at koma á palliativu eindina.</p>
<p>Haraftrat átti visitatiónin til deildina at verið eftirmett og eisini at fevnt um palliativar sjúklingar, sum hava tørv á symptomlinnan (t.d. pínustillan) 1‐2 dagar fyri síðan at koma heim aftur. Hetta hevði eisini kunna savnað og økt ekspertisuna innan linnandi viðgerð.</p>
<p>Palliativa eindin saknar eitt tvørfakligt samstarv við aðrar partar, sum hava við palliativar sjúklingar at gera, her verður millum annað hugsað um Palliativa toymið, Onkologiska Ambulatorium og Nærverkið.</p>
<p>Neyðugt er at eftirmeta sjúklingagongdirnar hjá palliativum sjúklingum, og tørvur er á felags mannagongdum fyri viðgerð og røkt av hesum sjúklingabólki. Tørvur tykist eisini vera á, at palliativa toymið, palliativa eindin og onnur, sum hava við palliativar sjúklingar at gera, hava regluligar tvørfakligar fundir, t.d. 14. hvønn dag. Á hesum fundum er høvi at tosa um teir ymsu palliativu sjúklingarnar og avgreitt ivamál og trupulleikar.</p>
<p>Nógv bendir á, at tørvur er á at eftirmeta skipanirnar við palliativu eindini og palliativa toyminum við tí endamáli at betra um skipanirnar. Serliga skal atlit takast til møguleikarnar hjá krabbameinssjúklingum at vera í egnum heimi seinastu tíðina. 133 <em type="bold">10.6 Vit mæla til: </em>50. At Heilsumálaráðið tekur stig til at eftirmeta skipanina við palliativa toyminum og palliativu eindini við tí endamáli at bøta um palliativu tænastuna til sjúklingarnar. 51. At Heimatænastan verður útbygd til at taka sær av heimabúgvandi sjúklingum við tørvi á palliativari røkt. 134 <em type="bold">11 Krabbameinsgransking </em></p>
<p>Gransking kann sum heild hava stóran týdning fyri menningina og fyri at halda fast í vitan og skikkaðum starvsfólki í føroyska heilsuverkinum. Granskingin fer væntandi at hava við sær betri diagnostikk, viðgerð og ráðgeving. Eisini fara úrslitini frá granskingini at økja um áhugan og tilvitanina um eitt øki . <em type="bold">11.1 Krabbameinsgransking í føroyskum høpi </em></p>
<p>Higartil hevur vísindaliga virksemið verið rættiliga avmarkað, tá tað kemur til krabbameinsgransking í Føroyum ella í føroyskum viðurskiftum. Gjørdar eru nakrar yvirlitsgreinar, teirra millum tvær greinar, ið viðvíkja einum yvirliti yvir allar tilburðir av krabbameini tíðarskeiðið 1962‐79123 og 1962‐94124. Í tí vóru gjørdar umfatandi gjøgnumgongdir í skjalasøvnum í føroyska heilsuverkinum, og hetta er nú høvuðsgrundarlagið undir núverandi krabbameinsdátugrunni, sum er tøkur í NORDCAN125.</p>
<p>Hóast føroyska íkastið til krabbameinsgransking sum heild valla hevur útlit til at ganga undan kann hugsast, at dátur og vevnaður úr Føroyum innanfyri ávís útvald øki, kunnu fáa rímiliga stóran týdning í samstarvinum við útlendskar granskaraeindir. Hesir samstarvsfelagar kunnu eftir avtalu fáa atgongd til dátur um útbreiðslu av krabbameinssjúkum v.m. í eini heilari búfjøld (populatión), saman við t.d. genealogiskum126 upplýsingum.</p>
<p>Harnæst er krabbameinsgransking í føroyskum høpi týdningarmikil fyri at fáa eina nágreiniligari fatan av møguligum serstøkum føroyskum viðurskiftum, herundir replikation127 av úrslitum í øðrum londum í føroyskum vevnaði, og fyri at finna biomarkørar <em type="bold">. </em>Krabbameinsgranskingin er týdningarmikil fyri at kunna granska í menning, váðameting, deyðatali, fyribyrging og viðgerð í føroyskum høpi. </p>
<p>Í løtuni eru einstakar epidemiologiskar verkætlanir128 í gongd, og arbeitt verður við at seta í gongd fleiri verkætlanir. Higartil hevur ikki verið nøkur skipað klinisk krabbameinsgransking í Føroyum. Viðgerðin av sjúklingum er býtt millum Landssjúkrahúsið og ymisk samstarvandi sjúkrahús í Norðurlondum. Neyðugt er tí at velja nærri avmarkaðar partar av sjúklingagongdunum ella alternativt at samstarva um gransking við tey útlendsku sjúkrahúsini, sum viðgera føroyskar sjúklingar. <em type="bold">11.2 Hvat er krabbameinsgransking? </em></p>
<p>Krabbameinsgransking er í høvuðsheitum grundgransking viðvíkjandi krabbameini við atliti til at staðfesta orsøkir og fyri at menna strategiir fyri fyribyrging, diagnostikk, viðgerð og leking av krabbameini. 123 Knud Juel: Cancerdødeligheden på Færøerne 1962‐79 “Årsberetning 1983. Tórshavn: Landslægen på Færøerne. 124 Dalberg J, Jacobsen O, Storm HH, Egholm M, Niclasen SD, Joensen HD og Weihe PM. Cancer registration in the Faroe Islands. Ugeskrift for Læger (1998) 18; 160 (21): 3058‐62. 125 NORDCAN er ein dátugrunnur, har savnaðar eru nágreiniligar upplýsingar um m.a. títtleikan av krabbameinssjúkum í norðurlondum. 126 Genealogi merkir ættarsøga 127Merkir at endurskapa ella endurtaka 128 Epidemiologi viðger sjúkdómar ( <em type="italic">morbiditet </em>) ella deyðatøl ( <em type="italic">mortalitet </em>) við atliti til kyn, aldur, arbeiðsviðurskifti og lívsstíl. 135 </p>
<p>Hetta fevnir frá epidemiologi og mýlalívfrøði (molekylærbiologi)129 til kliniskar royndir fyri at eftirmeta og samanbera royndir frá ymiskum viðgerðarhættum. Hetta umfatar skurðviðgerð, geislaviðgerð (strálur), kemoviðgerð, hormonviðgerð og ymiskar kombinatiónir <em type="bold"></em>av viðgerðarhættum. </p>
<p>Tá tað snýr seg um orsøkir til krabbamein, kann talan verða um genetikk, kost, umhvørvisárin (t.d. asbest og royking) v.m.</p>
<p>Fyri at hetta skal vera møguligt, er neyðugt við dátum frá kliniskum kanningum og seinni kliniskum royndum. Harumframt kann talan verða um at lýsa ta møguligu funktiónina av carcionogenesis130‐mekanismum við atliti til sløg av genetiskum og epigenetiskum131 broytingum, sum hava samband við framvøkstur av krabbameini.</p>
<p>Við onkogenetikki verður roynt at staðfesta nýggjar onko‐ílegur ella knykla‐tálmarar, sum kunnu geva størri kunnleika til krabbameinsdiagnostikk, betri kunnleika um hvussu klinisku úrslitini verða og ábendingar um ta bestu viðgerðina.</p>
<p>Við atliti at fyribyrging verður granskað í koppingarevnum, lívsstíli (t.d. rørslu og kosti) og screening. Innanfyri viðgerð verður granskað í t.d. kemoviðgerð, geiðslaviðgerð, íleguviðgerð132 og skurðfrøði.</p>
<p>Treytað av játtan kann væntast, at Føroyar kunnu hava ein leiklut innan partar av hesum ymisku og kompleksu økjum og viðurskiftum. Í tann mun tað ber til at seta tiltøkini í verk, ið nevnd verða undir parti 11.3, kann føroyska heilsuverkið vera við sum partur í ymsum granskingarverkætlanum ‐ serliga har ábendingar eru um, at ættarbregði hevur ein ávísan týdning.</p>
<p>Føroyar kunnu eisini fáa ávirkan, tá hugsað verður um at menna sonevnt <span type="quote" xml:lang="dan">“personalized medicine”</span>, har tað í framtíðini væntast, at biobankar hava avgerandi týdning. Talan er um lutfalsliga nýtt fyribrigdi, sum fyri ein stóran part snýr seg um at laga viðgerð og fyribyrgjandi viðgerð til ávís eyðkenni (ofta grundað á umfatandi ílegukanningar) hjá tí einstaka sjúklinginum, heldur enn at brúka standard viðgerðarhættir, sum verða mettir at vera hóskandi í eini rúmari merking. <em type="bold">11.3 Verkætlanir </em></p>
<p>Nakrar granskingarverkætlanir eru í gongd í Føroyum, ið antin beinleiðis eru rættaðar móti krabbameini ella óbeinleiðis hava týdning fyri krabbameinssjúkur, krabbameinsgransking umframt onnur sjúkuøki. 11.3.1 Malignant haematological diseases – 1961 – 2009</p>
<p>Verkætlan viðvíkjandi illkynjaðum hæmatologiskum sjúkum byrjaði í 2008. Verkætlanin er eitt samstarv millum Landssjúkrahúsið, Ílegusavnið, Universitetið í Oslo og Institute of Cancer Research í London. Talan er í høvuðsheitum um eina epidemiologiska <em type="bold"></em>verkætlan. </p>
<p>Í verkætlanini innganga allir illkynjaðir hæmatologiskir sjúkutilburðir133 í Føroyum frá 1961‐2009, og hvussu viðurskiftini hava verið viðvíkjandi hesum sjúkum fyrr og nú innan hetta tíðarskeið, fyri at finna fram til tilburðir innan familjubólkar. Hugt verður at ættartalvum hjá teimum familjum, har tveir ella fleiri tilburðir av LPD (lymphoproliferativar sjúkur) og ella MPD (Myeloproliferativar sjúkur) finnast. Hugt verður t.d. at møguligum útbreiðslumynstrum og hvussu býtið av LPD og MPD 129Mýlalívfrøði viðger kyknur hjá menniskjum og tey mýl (molekyle), sum kyknurnar eru gjørdar av. 130Tilgongdin viðvíkjandi hvussu frískar kyknur broytast til krabbameinskyknur 131Broytingar í fenotypum ella í íleguúttrykkinum (ekspressiónini), ið koma av øðrum orsøkum enn broytingum í undirliggjandi DNA’num. 132Seta ílegur í sjúkar kyknur fyri at viðgera sjúku. Ein lutfalsliga nýggj mannagongd, sum enn er á byrjunarstigi. 133Hæmatologiskar sjúkur eru m.a. blóðkrabbi og krabbamein í eitlum. 136 hevur verið gjøgnum ættarlið. Aftaná hesa verkætlanina, er ætlanin at eftirmeting skal vísa, um orsøk er til at víðka verkætlanina til eina meiri umfatandi íleguverkætlan v.m. 11.3.2 Ovarie cancer forkanning – epidemiologi 1962 – 2009</p>
<p>Verkætlanin byrjaði á heysti 2008 á Landssjúkrahúsinum. Hetta er ein epidemiologisk kanning av møguligum vandafaktorum, <em type="bold"></em>ið kunnu elva til krabbamein í eggrótum og ein ættarkanning av familjuviðurskiftum millum tilburðir. Endamálið er at fáa eina ábending, um møguligir ættarligir arvaligir eginleikar eru ein týðandi vandafaktorur <em type="bold"></em>fyri kvinnur í Føroyum, tá tað snýr seg um krabbamein í eggrótum. </p>
<p>Um so er, at verkætlanin vísir áhugaverd úrslit, sum kunnu geva ábendingar um, at ættarbregði partvís er ein týdningarmikil vandafaktorur, ið elvir til krabbamein í eggrótum, verða úrslitini grundarlag undir eini framhaldandi ílegugranskingarverkætlan við skikkaðum granskingarpørtum. 11.3.3 Mammae cancer forkanning – epidemiologi 1962 – 2009</p>
<p>Í oktober byrjaði ein epidemiologisk verkætlan innan bróstkrabba í Føroyum tíðarskeiðið 1962 – 2009, sum so partvís skal knýtast at verkætlanini við krabbameini í eggrótum. Í epidemiologiska partinum verða brúkt tey krøv134, ið eru mest vanlig og verða brúkt aðrastaðni. Samstundis ber til at gera eina ættarliga frágreiðing av øllum tilburðunum. Ætlanin er so at velja umleið 10‐20 tilburðir burturúr, har stórar ábendingar eru um ættarbregði, fáa gjørt eina BRCA1 og BRCA2135‐íleguscreening fyri fleiri av teimum mutatiónum, ið eru vanligar úti í heimi, og síggja hvørjar mutatiónir koma oftast fyri í Føroyum. Harnæst ber so til t.d. at velja at screena størsta partin av tilburðunum fyri tær mutatiónir, sum oftast koma fyri. Tá hendan verkætlanin er liðug, ber til at meta um møguleikarnar við tilfarinum. Verkætlanin kann væl gerast til eitt samstarv millum lokalar klinikarar, Krabbameinsfelagið og granskarar uttanlands.</p>
<p>Haraftrat eru innleiðandi fyrireikingar í gongd í føroyska sjúkrahúsverkinum um at fara undir verkætlanir, sum viðvíkja øðrum sløgum av krabbameini. 11.3.4 Aðrar verkætlanir</p>
<p>Umframt tær verkætlanir, sum eru nevndar, eru eisini fleiri tiltøk/verkætlanir í gongd í Føroyum, ið mugu roknast sum týdningarmiklar fyritreytir fyri framtíðar granskingarverkætlanir viðvíkjandi krabbameini og øðrum sjúkum. 11.3.5 Patologiskrásetingarverkætlanin</p>
<p>Verkætlanin ber við sær eina eftirkanning og umflokking av øllum patologi‐skjalasavninum á Landssjúkrahúsinum til SNOMED136, ið er ein onkologi‐flokkingarstandardur. Skjalasavnið fevnir um tíðarskeiðið frá 1978 upp til nýggja tíð. Hesar dátur varðveitir Landssjúkrahúsið við atliti at møguligari endurdiagnostisering, recidiv137 v.m. Royndirnar kunnu eisini síggjast sum eitt virðismikið skjalasavn í ymiskum granskingarhøpum, treytað av at neyðugu loyvini fáast til vega.</p>
<p>Verkætlanin byrjaði á heysti 2007 og verður væntandi liðug í 2011, treytað av neyðugum játtanum. Tá verkætlanin er liðug, kann hon saman við føroysku krabbameinsskránni (vanliga nevnd 134 Hugt verður at viðurskiftum sum t.d. nær diagnosan varð staðfest, hormonpositiv ella <em type="bold"></em>–negativ, tal á børnum og aldur við fyrsta barni, komorbiditet (hjávera av øðrum sjúkum), og familjudispositión. 135 Nakrar mutatiónur á hesum ílegunum eru í størri vanda fyri framvøkstur av bróstkrabba og øðrum krabbameinssløgum. 136 Systematized Nomenclature of Medicine 137 Recidiv merkir, at sjúka vendir aftur. 137 </p>
<p>Færøbasen), verða ein áhugaverd søgulig dátabasa fyri krabbameinssjúku í Føroyum gjøgnum seinastu 30 árini, sum kann brúkast í fleiri granskingarverkætlanum.</p>
<p>Haraftrat er farið undir at heinta inn dáta viðvíkjandi royndum, ið eru sendar á Ríkissjúkrahúsið og aðrar stovnar í Danmark í sama tíðarskeiði. Hetta eru royndir, ið eru sendar uttanlands, orsakað av feriu á Landssjúkrahúsinum, ella har vit í Føroyum ikki hava havt neyðuga serkunnleikan til at gera júst hesar greiningarnar. <em type="bold">11.4 Ílegusavnið / Genetic Biobank </em></p>
<p>Ílegusavnið138, ið varð sett á stovn í juni 2006, er ein samskipandi eind innan føroyska heilsuverkið, sum byggir upp skráir og viðger umsóknir um loyvi at granska í Ættarbands‐, Diagnosu‐ og Vevnaðarskráunum.</p>
<p>Arbeiðið við Ættarbandsskránni byrjaði í 2006, og málið er í 2011 at hava eina dátabasu yvir føroyska fólkið eini 300 ár aftur í tíðina.</p>
<p>Diagnosuskráin verður uppbygd leypandi í sambandi við ítøkiligar verkætlanir ella forkanningar, har klinisk/fenotypisk dáta verða sameind við genealogi (ættargransking).</p>
<p>Vevnaðarskráin verður bygd upp við biotilfari (blóðroyndum, vevnaði, spýtti o.s.fr.) frá sjúklingum og familjum umframt kontrolpersónum í sambandi við ávísar verkætlanir. Haraftrat er eisini tilfar frá persónum, ið sjálvboðin vilja lata tilfar til biobankan við atliti at framtíðar granskingverkætlanum.</p>
<p>Ílegusavnið virkar í vissan mun saman við Deildini fyri Arbeiðs‐ og Almannaheilsu (DFAA) sum ein stuðulsfunktión fyri granskingarverkætlanir viðvíkjandi ráðgeving í sambandi við epidemiologi, lógir um siðalæru innan vísindi og persónsdáta umframt kunningartøkni.</p>
<p>Ílegusavnið hevur eina dátabasu, ið nevnist Progeny LIMS og er góður pallur til handfaring av dáta til granskingarverkætlanir.</p>
<p>Talgilda heilsuskipanin, THS, ið heilsuverkið brúkar, er eisini góð til at savna dáta og fer at verða eitt týdningarmikið amboð í arbeiðnum at savna inn og kanna klinisk dáta. Heilsuverkið arbeiðir við at byggja upp aðrar kunnleikar/førleikar innanfyri hagtøl og dátustýring, sum eru stuðulsfunktiónir í sambandi við granskingarverkætlanir. <em type="italic"></em><em type="bold">11.5 Granskingarbiobanki til genetiskar (arvafrøðiligar) granskingarverkætlanir </em></p>
<p>Í mai 2009 tóku Ílegusavnið og Landssjúkrahúsið stig til eitt nýtt tiltak, har læknar á Landssjúkrahúsinum, bæði í sambandi við innlegging og ambulanta viðgerð av sjúklingum, kunnu bíleggja royndir av blóði, spýtti ella vevnaði, við atliti at framtíðar granskingarverkætlanum (í granskingarbiobankanum hjá Ílegusavninum). Her er talan um royndir, sum verða goymdar til møguligar verkætlanir, ið verða gjørdar seinni.</p>
<p>Hetta er lagt inn umvegis vanligu bíleggingarskipanina í THS. Landssjúkrahúsið hevur ábyrgd av samskiftinum við tey luttakandi og av at taka royndirnar, meðan Ílegusavnið tekur sær av varðveitsluni, handfaringini í dátabasuni og fyrisitingini v.m. Hendan skipanin vendir sær móti øllum sløgum av sjúkum, tó serliga har illgruni er um, at sjúkan stavar frá ávísum ættarbregði. Skipanin kann eisini brúkast til at taka royndir til núverandi ella framtíðar krabbameinsverkætlanir, og harvið vera við til at skapa betri fyritreytir fyri framtíðar verkætlanir á krabbameinsøkinum. 138 www.biobank.gov.fo 138 <em type="bold">11.6 Uppbygging av kliniskum biobanka </em></p>
<p>Saman við tiltakinum við biobankanum hava Ílegusavnið og Landssjúkrahúsið umrøtt møguleikan fyri at víðka innsavningina av tilfari í sambandi við krabbameinsdiagnostikk. Hetta hevur við sær, at øllum persónum, har illgruni er um krabbamein ella sum hava fingið staðfest krabbamein, nú stendur í boði at lata eina blóðroynd (serum og plasma) og vevnaðarroyndir til frystingar, umframt at royndin, (ið verður parafinfixerað) vanliga verður tikin til kanning/diagnostisering. Í øðrum londum eru líknandi tiltøk í gongd, og har verða tey mett at vera ógvuliga týdningarmikil, bæði fyri at tryggja betri diagnostikk fyri tann einstaka persónin og sum grundarlag undir verkætlanum í framtíðini. Av tí at Føroyar eru eitt lítið land, hevur tað týdning at byggja upp eitt savn av royndum gjøgnum nøkur ár, fyri at fáa eina nóg stóra nøgd av royndum, soleiðis at vit kunnu útvega eftirfarandi hagfrøðilig úrslit.</p>
<p>Haraftrat kunnu royndirnar brúkast til at samanbera gamlar royndir við nýggjar, til medisinska gransking og kliniskar royndir við atliti at fyribyrging og viðgerð av krabbameini. Viðmerkjast skal, at fyri at kunna granska í royndunum, mugu neyðug loyvi fáast til vega frá Vísindasiðsemisnevndini og Dátueftirlitinum, samstundis sum neyðugt er at útvega nýtt samtykki frá persóninum, ið letur royndina.</p>
<p>Mett verður, at tað hevur alstóran týdning at savna inn royndir til frystingar. Við DNA frá blóði og fixeraðum vevnaði, kunnu ílegurnar sum útgangsstøði sekventerast og ikki nógv meira. Harafturímóti ber til at fáa nógv fleiri upplýsingar frá frystum vevnaðarroyndum139. Vitan frá ílegufrøði krevur harnæst ofta ella hevur fyrimunir av at vevnaðarroyndir kunnu verða gjørdar.</p>
<p>Fyri at seta ein slíkan kliniskan biobanka á stovn verður neyðugt at seta av eyka orku. Hvussu stórur tørvurin er veldst um, hvussu skjót og umfatandi ein tílík innsavnan skal vera. <em type="bold">11.7 Dátugrunnskipanin HP‐3000 hjá apoteksverkinum 1985‐1994 </em></p>
<p>Apoteksverkið var ein av fyrstu føroysku stovnunum, ið tíðliga fór undir talgilda skráseting og eintýdd p‐tøl. Hetta var longu i 1985. Í løtuni eru fyrireikingar í gongd um at fara undir eina verkætlan, ið hevur til endamáls at konvertera talgilda dátugrunnin í apoteksverkinum til ein nýggjari dátugrunn, ið er lættari at handfara.</p>
<p>Dátugrunnurin hjá apoteksverkinum er sera virðismikil. Skipanin inniheldur eitt yvirlit yvir allan reseptheilivág, ið útflýggjaður er í Føroyum síðani 1985. Í fleiri førum hevði tað verið ógvuliga áhugavert at gjørt korrelering við sjúklingaupplýsingar fyri at finna fram til ymiskar samanhangir og ikki minst fyri at finna fram til bruttolistar yvir ymiskar sjúklingabólkar, sum harnæst kunnu finnast fram í pappírsgoymslum á sjúkrahúsunum og hjá kommunulæknum. Hetta fer at gera tað møguligt at síggja t.d. hvønn heilivág, sjúklingar við ávísari krabbameinsdiagnosu hava tikið fleiri ár aftur í tíðina, áðrenn sjúkan yvirhøvur breyt út. <em type="bold">11.8 Fígging av verkætlanum og tiltøkum </em></p>
<p>Verkætlanirnar, sum í løtuni eru í gongd, eru fíggjaðar av pengum frá heilsuverkinum, útlendskum samstarvsfeløgum, Krabbameinsfelagnum, Granskingarráðnum o.fl. Avbjóðingin framyvir er at tryggja tann neyðuga peningin fyri at kunna gera protokollir og umsóknir á nóg høgum støði soleiðis, at tað framyvir kann útvegast fígging til verkætlanir av ymiskum sløgum við at søkja um pening í Danmark, ES, Nordisk Cancer Union v. fl. 139Millum annað um CMV, translokatiónir, mRNA ekspressiónir, miRNA ekspressiónir, DNA metylatión, protein ekspressióner og modifikatiónir v.m., og helst verða fleiri møguleikar í framtíðini 139</p>
<p>Tað er umráðandi í hesum høpi, at sektorfígging verður fingin til vega innanhýsis í heilsuverkinum, ið kann tryggja serkunnleika og eina minstu manning til at føra verkætlanirnar nøktandi á mál, og ikki minst, at nakað av peningi verður brúktur til at søkja um stuðul frá ymiskum stuðulsjáttanum.</p>
<p>Tað er avgerandi, at klinisk starvsfólk partvís í síni arbeiðstíð ella við at verða keypt leys fáa møguleika fyri at arbeiða við gransking og við fyrireiking av granskingarætlanum. <em type="bold">11.9 Framtíðar krabbameinsgransking í Føroyum </em></p>
<p>Arbeiðsbólkurin heldur, at tað hevur grundleggjandi týdning, at tað í Føroyum verður savnað biotilfar til framtíðar verkætlanir, bæði við atliti at krabbameini og øðrum sjúkum. Tað er eisini ógvuliga umráðandi, at tað framvegis verða tryggjaðar góðar skrásetingar av kliniskum dáta og at teir persónar, ið natúrliga hoyra við í granskingarverkætlanum, skipa seg soleiðis, at hetta skundar undir, at gransking verður fyrireikað og útint. <em type="bold">11.10 Vit mæla til: </em>52. At sjúkrahúsverkið og Ílegusavnið tryggja, at miðvísa innsavningin av blóðroyndum og biopsium frá útvaldum sjúkum, m.a. krabbameinssjúkum, verður gjørd. 53. At Ílegusavnið og Landssjúkrahúsið saman við útlendskum samstarvsfelagum árliga seta í gongd epidemiologiskar verkætlanir innan eitt ella tvey nýggj evni komandi tvey árini. 54. At Ílegusavnið og Landssjúkrahúsið saman við útlendskum samstarvs‐felagum seta í gongd ella eru við í eini granskingarverkætlan innan ílegur hvørt ár komandi tvey árini. 55. At tað í føroyska heilsuverkinum verða sett í starv 1‐2 PhD´arar ella PhD‐lesandi innan antin læknavísund, mýlalívfrøði ella lívlæknafrøði í eitt tvey ára skeið. Hesi skulu vera grundarlagið fyri at seta í verk verkætlanir o.a. viðvíkjandi krabbameini. 56. At heilsuverkið í 2009/2010 metir um møguleikarnar fyri at fáa læknar, sjúkrarøktarfrøðingar og aðrar fakbólkar við í granskingarverkætlanir. 57. At sjúkrahúsverkið stovnar eina granskingarnevnd, sum saman við øðrum samstarvsfelagum skal stuðla uppundir granskingarverkætlanir. Nevndin skal geva sítt íkast til fyrireiking, ígongdsetan og samskipan av granskingarverkætlanum innan sjúkrahúsverkið. 58. At sjúkrahúsverkið árliga setir av 400‐500.000 kr til at fyrireika og seta í gongd verkætlanir innan heilsugransking, íroknað krabbamein. Pengarnir skulu oyramerkjast til gransking. Granskingarnevndin (sí tilmæli 57) skal luta pengarnar út eftir neyvum leiðreglum. 140 <em type="bold">12 Fíggjarligar avleiðingar og íverksetan </em></p>
<p>Í hesum parti hyggja vit at fíggjarligu (og starvsfólkaligu) avleiðingunum av at seta tey ymsu tilmælini í verk, sum verkætlanarbólkurin mælir til. Eisini verður sett áramál á, nær tilmælið eigur at vera sett í verk.</p>
<p>Tað er sera torført at gera nágreiniligar kostnaðarmetingar av hvørjum einstøkum tilmæli, og í nøkrum førum heilt ógjørligt, áðrenn eitt neyvari greiningararbeiði er gjørt. Fleiri av kostnaðarmetingunum niðanfyri byggja upp á leysligar metingar og skulu tískil takast við størsta fyrivarni. <em type="bold">12.1 Krabbamein í Føroyum </em></p>
<p>Í kapittli 4 eru 3 tilmælir, ið verða endurtikin í talvuni niðanfyri. Harumframt eru gjørdar viðmerkingar, kostnaðarmetingar og uppskot til tíðarætlan.</p>
<p><em type="bold">Nr. </em></p>
<p><em type="bold">Tilmæli </em></p>
<p><em type="bold">Viðmerking </em></p>
<p><em type="bold">Meirkostnaður </em></p>
<p><em type="bold">Tíðar‐ ætlan </em></p>
<p><em type="bold">Rakstur árliga </em></p>
<p><em type="bold">Løga/ein‐ gangs‐ útreiðsla 1 </em></p>
<p>At Landssjúkrahúsið og Heilsumálaráðið uppraðfesta skráseting, eftirlit og uppfylging av føroysku krabbameins‐ hagtølunum. Og at krabbameinshagtølini eina ferð árliga verða greinað við tí fyri eyga at meta um gongdina viðvíkjandi deyðiligheit, nýggjum tilburðum o.s.fr.</p>
<p>Útreiðslurnar eru til løn hjá einum starvsfólki at arbeiða við skráseting av krabbameins‐ hagtølunum umframt gjald til uttanhýsis ekspertisu, sum kann greina hagtølini. 460.000 kr ‐ 2011 ‐ <em type="bold">2 </em></p>
<p>At Heilsumálaráðið setur av neyðugu orkuna til at gera upp, hvussu nógvir føroyingar liva við krabbameini (preva‐ lensin).</p>
<p>Talan er um eina eingangs‐ útreiðslu. ‐ 35.000 (eing) 2010 ‐ <em type="bold">3 </em></p>
<p>At kunngerðin um fráboðan til krabbameinsskrásetingina verður dag‐ førd. ‐ ‐ 2010 ‐ <em type="bold">12.2 Fyribyrging </em></p>
<p>Í kapittli 5 eru 7 tilmælir, ið verða endurtikin í talvuni niðanfyri. Harumframt eru gjørdar viðmerkingar, kostnaðarmetingar og uppskot til tíðarætlan. 141 <em type="bold">4 </em></p>
<p>At solarium verður bannað fyri ung undir 18 ár. ‐ ‐ 2010 <em type="bold">5 </em></p>
<p>At dagstovnar, skúlar og arbeiðspláss geva møguleika til rørslu í minsta lagi ½ tíma dagliga. Og at myndugleikarnir hugsa rørslu inn í framtíðar vegætlanir. ‐ ‐ 2010 <em type="bold">6 </em></p>
<p>At tað verður umhugsað at hækka prísirnar á tubbaki enn meira. Atlit mugu tó takast til, hvussu høgur prísurin kann verða, áðrenn fólk byrja at smugla tubbak. ‐ ‐ 2010 <em type="bold">7 </em></p>
<p>At prísur og atkomuleiki framhaldandi verða brúkt til at avmarka alkohol‐ nýtsluna. ‐ ‐ 2010 <em type="bold">8 </em></p>
<p>At myndugleikarnir miðvíst stuðla og eggja borgarunum, serliga børnum og ungum, til sunnar kostvanar. Til dømis við matpolitikki á dagstovnum og fruktskipan í skúlunum. Møguligar útreiðslur kunnu fíggjast við at hækka avgjaldið á ósunnum matvørum.</p>
<p>Kostnaðurin veldst um, hvørji átøk myndugleikarnir seta í verk. ? ? 2010 <em type="bold">9 </em></p>
<p>At Fólkaheilsuráðið kunnar meira um vandarnar við royking, alkoholi, sólnýtslu, yvirvekt, og hvussu ein verjir seg fyri HPV‐ smittu.</p>
<p>Neyðugt er við 1‐2 starvsfólkum aftrat, um Fólkaheilsuráðið skal økja kunningina. 300‐ 700.000 kr ‐ 2010‐ 2011 <em type="bold">10 </em></p>
<p>At koppsetingin fyri lívmóðurhálskrabba fevnir um somu aldursbólkar sum í Danmark. Avgera Danmark og hini norðurlondini at víðka skipanina til aðrar aldursbólkar, eiga Føroyar at gera tað sama.</p>
<p>Broytingin inniber, at gentur skulu koppsetast sum 12 ára gamlar ístaðin fyri sum 14 ára gamlar.</p>
<p>At koppseta ein árgang kostar uml. 1,0 og 1,3 mió. kr. 2,0‐2,6 mió. kr. ‐ 2011 <em type="bold">12.3 Screening </em></p>
<p>Í kapittli 6 eru 4 tilmælir, ið verða endurtikin í talvuni niðanfyri. Harumframt eru gjørdar viðmerkingar, kostnaðarmetingar og uppskot til tíðarætlan. <em type="bold">11 </em></p>
<p>At stovnað verður ein screeningseind at samskipa og hava ábyrgd av verandi og komandi screeningsætlanum fyri krabba‐ mein í Føroyum. Eindin kann eisini fevna um screening fyri aðrar sjúkur.</p>
<p>Mett verður, at neyðugt er við uml. 2 starvsfólkum til screeningseindina.</p>
<p>Íløgur í hølir og annan útbúnað eru truplar at meta um, fyrr enn greitt er, hvar screeningseindin skal halda til. 800.000 kr ‐ 2010 142 <em type="bold">12 </em></p>
<p>At landsumfatandi mammografiscreening verður sett í verk í Føroyum. Screeningin skal í fyrstu atløgu fevna um kvinnur í aldrinum 50‐69 ár, men møguliga seinni víðkast til aðrar aldursbólkar. Tað eigur skjótast gjørligt at verða settur ein arbeiðsbólkur (við m.a. umboðum fyri Røntgendeildina, sjúkrahúsleiðslu og</p>
<p>Heilsumálaráðið) til fyrireikandi arbeiðið.</p>
<p>Rakstrarkostnaðurin veldst um, hvussu mammografiscreeningin verður skipað.</p>
<p>Neyðugt verður við íløgu í nýggjan mammograf.</p>
<p>Tann íløgan stendur undir tilmæli 25.</p>
<p>Íløgur í hølir og annan útbúnað eru truplar at meta um fyrr enn greitt er, hvussu og hvar screeningin skal ganga fyri seg.</p>
<p>Varisliga mett 2 mió. kr ‐ 2011‐ 2012 <em type="bold">13 </em></p>
<p>At heilsumyndugleikarnir fylgja komandi tilmælinum frá evropeiskum ser‐frøðingum og</p>
<p>Heilsustýrinum um screening fyri krabbamein í langa og baktarmi.</p>
<p>Trupult at siga nakað um kostnað fyrr enn evropeiska metingin og tilmælið frá</p>
<p>Heilsustýrinum eru komin. ? ? 2011 <em type="bold">14 </em></p>
<p>At</p>
<p>Heilsumálaráðið (ella komandi screeningseindin) skjótast gjørligt endurskoðar screeningina fyri lívmóður‐ hálskrabba. Endurskoðanin skal m.a. lýsa ábyrgdina fyri screeningini, tryggja inn‐ kallan, geva møguleikar fyri at taka út viðkomandi hagtøl úr skipanini og gera uppskot um átøk fyri at fáa fleiri kvinnur at luttaka i screeningini fyri lívmóðurhálskrabba.</p>
<p>Tað er sannlíkt, at neyðugt er at fáa serkøn fólk uttanfyri ráðið (møguliga uttanlands) til hesa endurskoðan. Talan verður um eina eingangsútreiðslu. ‐ 100‐ 200.000 kr 2010 <em type="bold">12.4 Góða sjúklingagongdin </em></p>
<p>Í kapittli 7 eru 23 tilmælir, ið verða endurtikin í talvuni niðanfyri. Harumframt eru gjørdar viðmerkingar, kostnaðarmetingar og uppskot til tíðarætlan. <em type="bold">15 </em></p>
<p>At stovnaður verður ein tvørfakligur krabbameinsstýrisbólkur, sum m.a. skal ráðgeva landsstýrismanninum í heilsu‐ málum og Heilsumálaráðnum í spur‐ ningum viðvíkjandi krabbameini. Bólkurin skal eisini fylgja við í, at tilmælini í krabbameinsætlanini verða sett í verk.</p>
<p>Natúrlig umboð í bólkinum eru t.d. ábyrgdarhavandi fyri Onko‐ logiska Ambulatorium, Lands‐ læknin, Krabbameinsfelagið og Heilsumálaráðið.</p>
<p>Kann gerast innan fyri verandi fíggjarkarmar. ‐ ‐ 2010 <em type="bold">16 </em></p>
<p>At føroyska heilsuverkið fylgir teimum vegleiðingum og leiðreglum fyri krabba‐ meinsviðgerð, ið eru ásettar/góðkendar av danska Heilsustýrinum. Frávik frá reglunum mugu bert gerast í samráð við Heilsustýrið og tvørfakligu krabbameins‐ bólkarnar innan einstøku krabbameins‐ sløgini.</p>
<p>Danska heilsustýrið er formelt ráðgevandi myndugleiki innan heilsumál í Føroyum. ‐ ‐ 2010 <em type="bold">17 </em></p>
<p>At gjørdar verða vegleiðingar til kommunulæknarnar viðvíkjandi arva‐ ligum krabbameinssjúkum. ‐ ‐ 143 <em type="bold">18 </em></p>
<p>At Heilsumálaráðið arbeiðir miðvíst við at útbúgva og rekruttera kommunulæknar fyri at koma burturúr læknatrotinum á økinum og tryggja sjúklingunum skjóta útgreining.</p>
<p>Kostnaðurin veldst um, hvørji átøk verða sett í verk. ? ‐ 2009 <em type="bold">19 </em></p>
<p>At kommunulæknar fáa eftirútbúgving innan krabbamein. Hetta kann t.d. gerast við undirvísing í Føroyum í samstarvi við útlendskan útbúgvingarstovn. 100.000 kr ‐ 2011 <em type="bold">20 </em></p>
<p>At gjørdar verða visitatiónsmanna‐ gongdir, sum tryggja sjúklingunum skjóta útgreining og betra samskiftið millum kommunulæknar og sjúkrahús. Manna‐ gongdirnar eiga at taka útgangsstøði í tal‐ gildu heilsuskipanini, THS.</p>
<p>Kommunulæknarnir og ser‐ greinirnar á sjúkrahúsunum skulu í felag gera nýggju mannagongdirnar. ‐ ‐ 2010 <em type="bold">21 </em></p>
<p>At heilsumyndugleikarnir krevja, at allir kommunulæknar eru við í talgildu heilsu‐ skipanini, THS. ‐ ‐ 2010‐ 2011 <em type="bold">22 </em></p>
<p>At sjúklingar, sum fáa tilvísing til kanning orsakað av illgruna um krabbamein, í seinasta lagi 2 dagar eftir tilvísingina, fáa boð um, nær kanningin skal gerast. ‐ ‐ 2010 <em type="bold">23 </em></p>
<p>At stovnað verður eitt samstarvsforum millum kommunulæknar og sjúkrahúsini við tí endamáli at loysa møguligar samskiftistrupulleikar, kunna um nýggjar útgreiningarhættir og annars umrøða mál av felags áhuga. Samstarvið kann skipast við regluligum fundum millum partarnar og/ella við einum sonevndum praksis‐ samskipara, har ein kommunulækni nakrar tímar um mánaðin arbeiðir við felags spurningum.</p>
<p>Fundirnir kunnu haldast innanfyri verandi karm. Verður ein praksissamskipari settur, skal hesin hava samsýning fyri tað. 100.000 kr ‐ 2009‐ 2010 <em type="bold">24 </em></p>
<p>At Landssjúkrahúsið finnur eina loysn, soleiðis at tað er Røntgendeildin sum ger biopsiir í sambandi við illgruna um bróst‐ krabba.</p>
<p>Kostnaðurin veldst um loysnina, ið verður vald. ? ‐ 2011 <em type="bold">25 </em></p>
<p>At komandi 3 árini verða íløgur gjørdar í ávikavist nýggjan CT‐skannara, mammo‐ graf og MR‐skannara.</p>
<p>Sí fylgiskjøl 4, 5 og 6.</p>
<p>Onkur av nýggju skannarunum hevur við sær lægri rakstrarkostnað enn í dag. ‐</p>
<p>Tils. uml. 27 mió. kr. í eitt 3 ára skeið 2010‐ 2012 144 <em type="bold">26 </em></p>
<p>At krabbameinsskurðviðgerðir bara kunnu gerast í Føroyum, um tær fylgja góðkendum vegleiðingum og prinsippum hjá Heilsustýrinum og/ella altjóða til‐ mælum.</p>
<p>Skulu allar skurðviðgerðir av føroyskum krabbameins‐sjúklingum gerast uttanlands, hevur hetta við sær ein meirkostnað á kontuni fyri serviðgerð uttanlands.</p>
<p>Sí annars tilmæli 27.</p>
<p>Uml. 3 mió. kr. ‐ 2010 <em type="bold">27 </em></p>
<p>At gjørdar verða formligar avtalur við sjúkrahús uttanlands, sum geva føroyskum skurðlæknum møguleika við jøvnum millumbilum at arbeiða á hesum sjúkrahúsum við tí fyri eyga at læra nýggjastu skurðhættirnar innan krabba‐ mein og annars halda hetta skurðhandverkið viðlíka. Við hesum kunnu føroysku læknarnir koma upp á tað talið á skurðviðgerðum fyri krabba‐ mein, sum altjóða og/ella danskar veg‐ leiðingar áseta. Ein tílík avtala kann eisini hava við sær, at skurðlæknar frá útlendsku sjúkrahúsunum koma til Føroya at gera krabbameins‐skurðviðgerðir.</p>
<p>Meðan føroyskir skurðlæknar eru á útlendskum sjúkrahúsum, er neyðugt at fáa aðrar í teirra stað at útinna aðrar skurðviðgerðir. Er talan um eitt umbýti av skurðlæknum millum sjúkrahúsini, kann avtalan vera útreiðsluneutral.</p>
<p>At fáa útlendskar skurðlæknar hendanvegin at skurðviðgera krabbamein, gevur sparingar á kontuni til serviðgerð uttanlands. Tískil er tað sera trupult at meta um kostnaðin. Tað kann hugast at ein slík avtala er útreiðsluneutral. ‐ ‐ 2010 <em type="bold">28 </em></p>
<p>At krabbamein verður roknað sum ein akutt sjúka. Sjúkrahúsverkið má sostatt ikki <span type="quote">”savna sjúklingar saman”</span> til tað loysir seg fíggjarliga at fáa t.d. ein skurðlækna til Føroya at gera viðgerðir. ‐ ‐ 2009 <em type="bold">29 </em></p>
<p>At onkologiskur serlækni verður settur í starv í føroyska sjúkrahúsverkinum, samstundis sum skipanin við útlendskum konsulentum innan onkologi heldur fram. Er ikki gjørligt at fáa onkolog í fast starv, verður mælt til at víðka verandi kon‐ sulentskipan til 3‐5 dagar hvørja viku.</p>
<p>Ein serlækni í onkologi kostar árliga uml. 700.000 krónur. Haraftrat koma útreiðslur til eitt nú skrivara.</p>
<p>Mett verður, at kostnaðurin at víðka konsulentskipanina í onkologi til hvørja viku kostar uml. 700.000 kr. Kanska eitt vet minni. 0,7‐1 mió. kr ‐ 2010 <em type="bold">30 </em></p>
<p>At sjúkrahúsverkið tekur heim viðgerðina við Herceptin, sum verður givin summum kvinnum við bróstkrabba. Treytin er tó, at talið á sjúkrarøktarfrøðingum á Onko‐ logiska Ambulatorium verður økt.</p>
<p>Neyðugt er við uppnormering á ambulatoriinum við 1,4 sjúkra‐ røktarfrøðingastarvi at nøkta verandi virksemi og heimtaka Herceptin.</p>
<p>Haraftrat hevur sjálvur heilivágurin við sær eina økta útreiðslu fyri sjúkra‐ húsverkið.</p>
<p>Hinvegin sparir heimtøkan einar 300‐350.000 krónur á kontuni til serviðgerð uttanlands. 250.000 kr ‐ 2010 145 <em type="bold">31 </em></p>
<p>At sjúkrarøktarfrøðingar, sum arbeiða innan onkologi fáa spesialútbúgving á økinum og støðugt fáa møguleika fyri at dagføra sína vitan við m.a. at luttaka á skeiðum og í altjóða samstarvi og ráðstevnum. Eisini eiga sjúkrarøktar‐ frøðingarnir at fáa umstøður at gera mannagongdir fyri viðgerð og røkt innan onkologi.</p>
<p>Tríggir sjúkrarøktarfrøðingar á Onkologiska</p>
<p>Ambulatorium taka skeið í nakrar vikur at fáa spesialútbúgving í onkologi.</p>
<p>Haraftrat útreiðslur til reglulig skeið o.a. 70.000 kr 150.000 kr (eing. íløga) 2010 <em type="bold">32 </em></p>
<p>At stovnað verður eitt starv sum sjúklingasamskipari (forløbskoordina‐torur) í sjúkrahúsverkinum, sum skal samskipa sjúklingagongdirnar. Talan er um eina royndarskipan, sum skal eftirmetast eftir eitt ár.</p>
<p>Uml. 400.000 kr ‐ 2011 <em type="bold">33 </em></p>
<p>At sjúkrahúsverkið við jøvnum millumbilum gongur ígjøgnum allar medisinskar krabbameinsviðgerðir fyri at vita, hvørjar kunnu gerast í Føroyum. Eisini skal kannast, hvørji eftirlit kunnu gerast í Føroyum. Treytin má vera, at allar viðgerðir og eftirlit, sum verða tikin heim, í minsta lagi hava somu góðsku sum uttanlands. Fíggjarligur vinningur eigur bert at metast sum ein síðu‐ vinningur og ikki sum fremsta málið.</p>
<p>Sjálv metingin kann gerast innan fyri verandi fíggjar‐ karmar.</p>
<p>Heimtøkur av viðgerðum og eftirliti kunnu hava við sær øktar útreiðslur fyri sjúkra‐ húsverkið, men sparingar á kontuni fyri serviðgerð uttan‐ lands. Hesi kunnu geva eina nettosparing fyri samfelagið. Trupult er tó at áseta eina fíggjarliga upphædd, fyrr enn greitt er, hvørjar viðgerðir og eftirlit, talan er um. ‐ ‐ 2010 <em type="bold">34 </em></p>
<p>At sjúkrahúsini í samráð við</p>
<p>Heilsumálaráðið seta í verk eina góðskutryggingarskipan, sum hevur við sær, at veitingarnar á sjúkrahúsunum viðvíkjandi krabbameini, kunnu saman‐ berast við onnur sjúkrahús í norður‐ londum, t.d. Danmark.</p>
<p>Ein slík skipan eigur at verða sett í verk í samráð við stovnar, sum hava serliga vitan og royndir við góðskutrygging‐ arskipanum.</p>
<p>Uml. 0,5 mió. kr ‐ 2011 <em type="bold">35 </em></p>
<p>At</p>
<p>Heilsumálaráðið í samráð við sjúkrahúsini og Landslæknan ger tær neyðugu fyrireikingarnar til eina samstarvsavtalu við Heilsustýrið um at føroyska sjúkrahúsverkið gerst partur av skipanini um at fráboða óætlaðar tilburðir.</p>
<p>Mett verður, at eitt starvsfólk kann røkja hesa uppgávuna hálva tíð.</p>
<p>Haraftrat verða útreiðslur til skeið o.a. 250.000 kr 50.000 kr 2011 146 <em type="bold">36 </em></p>
<p>At tað fyri tey einstøku krabbameins‐ sløgini verða gjørdar niðurskrivaðar heildartilgongdir, sum líkjast donsku sonevndu <span type="quote">”pakkaforløbunum”</span>, men sum tó taka hædd fyri serligum føroyskum viðurskiftum. Heildartilgongdirnar skulu neyvt lýsa tey ymisku stigini í útgreinan/viðgerð og skulu áseta mest loyvdu bíðitíðir fyri einstøku stigini. Allir lutir í sjúklingagongdini skulu vera grundaðir á viðurkendar fakligar standardir og vegleiðingar. Arbeiðið eigur at fara í gongd fyrst í komandi ári og byrja við vanligastu krabbameinssløgunum. Allar viðkomandi sergreinir og sjúkra‐ húsleiðsla eiga at luttaka í arbeiðinum.</p>
<p>Heildarmannagongdirnar kunnu gerast innan fyri verandi fíggjarkarmar.</p>
<p>Íverksetanin av teimum einstøku sjúklingagongdunum kann møguliga hava við sær meirkostnað. ‐ ‐ 2010‐ 2012 <em type="bold">37 </em></p>
<p>At tað verður kannað, hvørjar møguleikar og avbjóðingar føroyska sjúkrahúsverkið hevur viðvíkjandi telemedisini innan krabbamein.</p>
<p>Neyðugt er helst at fáa uttanhýsis hjálp til hetta kanningar‐ og greiningar‐arbeiðið. T.d. frá fyritøkum og stovnum í Noregi, sum hava drúgvar royndir innan tele‐ medisin. ‐ 250.000 (eingangsút r.) 2012 <em type="bold">12.5 Sjúklingarættindi </em></p>
<p>Í kapittli 8 eru 4 tilmælir, ið verða endurtikin í talvuni niðanfyri. Harumframt eru gjørdar viðmerkingar, kostnaðarmetingar og uppskot til tíðarætlan. <em type="bold">38 </em></p>
<p>At tað við lóg verður gjørd ein viðgerðartrygd fyri krabbameins‐sjúklingar, sum ásetir mest loyvdu bíðitíðir til útgreinan og viðgerð.</p>
<p>Væntast kann at fleiri sjúklingar verða sendir til viðgerð uttanlands við hesi broyting.</p>
<p>Varisliga mett 2 mió. kr ‐ 2011 <em type="bold">39 </em></p>
<p>At ábyrgdin fyri at bíðitíðir verða hildnar, liggur hjá føroyska sjúkrahúsverkinum ‐ eisini eftir at sjúklingurin er sendur til krabbameinsviðgerð uttanlands. ‐ ‐ 2011 <em type="bold">40 </em></p>
<p>At Visitatiónsnevndin í samráð við Heilsumálaráðið ger leiðreglur um sonevndu <span type="quote" xml:lang="dan">”second opinion”</span>‐skipanina. Leiðreglurnar skulu í høvuðsheitum fevna um krabbameinssjúklingar, sum eru uppgivnir av viðgerandi lækna.</p>
<p>Sjúklingarnir skulu kunnast um skipanina og gjøgnum viðgerandi lækna fáa møguleika at fáa eina meting frá serfrøðinganevndini.</p>
<p>Metingin kann síðani leggjast fyri Visitatiónsnevndina til endaliga støðutakan.</p>
<p>Leiðreglurnar kunnu gerast innan fyri verandi fíggjarkarm. ‐ ‐ 2010 147 <em type="bold">41 </em></p>
<p>At Heilsumálaráðið fyrireikar íverk‐ setanina av lógini um sjúklingatrygd, sum varð samtykt í 1999 og sum kemur í gildi 1. januar 2010. Í hesum sambandi skal tann 10 ára gamla lógin eftirmetast við tí fyri eyga at gera møguligar dagføringar umframt at fyrireika møguligar kunngerðir, sum skulu setast í gildi saman við lógini. <em type="bold"></em></p>
<p>Kostnaður v.m. verður kannaður í løtuni. ? ‐ 2009 <em type="bold">12.6 Endurmenning </em></p>
<p>Í kapittli 9 eru 8 tilmælir, ið verða endurtikin í talvuni niðanfyri. Harumframt eru gjørdar viðmerkingar, kostnaðarmetingar og uppskot til tíðarætlan. <em type="bold">42 </em></p>
<p>At hvør krabbameinssjúklingur fær ein kontaktpersón, tá hann verður innlagdur á sjúkrahús til viðgerð (eisini ambulanta viðgerð). Kontaktpersónurin skal m.a. ráðgeva og vegleiða um viðurskifti rundanum sjúku og viðgerð og annars samstarva við forløbskoordinatorin (sí tilmæli 32) fyri at fáa sjúklingagongdina so smidliga sum gjørligt.</p>
<p>Kann gerast innanfyri verandi karmar. ‐ ‐ 2010 <em type="bold">43 </em></p>
<p>At allir krabbameinssjúklingar fáa eina endurmennandi samrøðu, tá teir hava fingið staðfest sjúkuna. Samrøðan skal hava til endamáls at kanna tørvin hjá sjúklinginum á endurmenning og kunna hann um rættindi og møguleikar. Endurmennandi samrøðan skal avtalast við sjúklingin, beinanvegin diagnosan er sett. ‐ ‐ 2010 <em type="bold">44 </em></p>
<p>At likamlig endurmenning frá byrjan verður partur av viðgerðarætlanini hjá krabbameinssjúklingum og eigur at kunna halda fram, eftir at sjúklingurin er útskrivaður/lektur fyri krabbamein.</p>
<p>Krevur uppnormering av fysio‐ terapeutum komandi árini.</p>
<p>Uml. 400.000 pr starv. ‐ 2010‐ 2012 <em type="bold">45 </em></p>
<p>At tíðarskeiðið at fáa sjúkradagpengar verður longt upp í eitt ár ella meira, tá talan er um lívshóttandi sjúku. Og at onnur enn hjúnafelagi og foreldur at børnum undir 18 ár kunnu fáa sjúkradagpengar fyri at vera um krabbameinssjúkling.</p>
<p>Ein neyvari greining má til at finna fram til kostnaðin. ? ‐ 2011 <em type="bold">46 </em></p>
<p>At sálarfrøðingur við servitan innan heilsusálarfrøði verður settur í heilsu‐ verkinum at taka sær av sjúklingum innan somatiska økið.</p>
<p>Uml. 500.000 kr ‐ 2012 148 <em type="bold">47 </em></p>
<p>At heilsustarvsfólk taka atlit til tey avvarðandi hjá krabbameinssjúklingum, m.a. við at gera vegleiðingar fyri samrøður við avvarðandi og í samráð við sjúklingin geva teimum neyðugu kunningina. Serlig atlit skulu takast til børn hjá sjúkum foreldrum.</p>
<p>Kann gerast innanfyri verandi karmar ‐ ‐ 2010 <em type="bold">48 </em></p>
<p>At tað verður tryggjað, at allir fakbólkar, ið arbeiða við krabbameinsjúklingum, verða skúlaðir í at samskifta við fólk í kreppustøðu. 50.000 kr ‐ 2011 <em type="bold">49 </em></p>
<p>At tað almenna setur av eina pulju av pengum á fíggjarlógini hvørt ár, sum einstaklingar og felagsskapir kunnu søkja til ymisk átøk, verkætlanir, gransking, skeið o.a. innan krabbameins‐endurmenning. Endamálið er at økja um tilboðini, stimbra gransking innan økið og fremja nýhugsan. 300.000 kr ‐ 2011 <em type="bold">12.7 Palliatión </em></p>
<p>Í kapittli 10 eru 2 tilmælir, ið verða endurtikin í talvuni niðanfyri. Harumframt eru gjørdar viðmerkingar, kostnaðarmetingar og uppskot til tíðarætlan. <em type="bold">50 </em></p>
<p>At Heilsumálaráðið tekur stig til at eftirmeta skipanina við palliativa toyminum og palliativu eindini við tí endamáli at bøta um palliativu tænastuna til sjúklingarnar. ‐ 200.000 kr 2010 <em type="bold">51 </em></p>
<p>At Heimatænastan verður útbygd til at taka sær av heimabúgvandi sjúklingum við tørvi á palliativari røkt.</p>
<p>Kostnaðurin er til náttarvakt, uppnormering av sjúkrarøktar‐ frøðingum hjá Heimatænastuni og til frálæru um palliatión. 4,5 mió kr. 900.000 kr (eingangsút r.) <em type="bold">12.8 Gransking </em></p>
<p>Í kapittli 11 eru 7 tilmælir, ið verða endurtikin í talvuni niðanfyri. Harumframt eru gjørdar viðmerkingar, kostnaðarmetingar og uppskot til tíðarætlan. <em type="bold">52 </em></p>
<p>At sjúkrahúsverkið og Ílegusavnið tryggja, at miðvísa innsavningin av blóðroyndum og biopsium frá útvaldum sjúkum, m.a. krabbameinssjúkum, verður gjørd.</p>
<p>Veldst um, hvussu umfatandi innsavningin verður. 30.000 kr ‐ 2010 <em type="bold">53 </em></p>
<p>At Ílegusavnið og Landssjúkrahúsið saman við útlendskum samstarvsfelagum árliga seta í gongd epidemiologiskar verkætlanir innan eitt ella tvey nýggj evni komandi tvey árini. 80‐100.000 kr um árið í 2 ár ‐ 2011 149 <em type="bold">54 </em></p>
<p>At Ílegusavnið og Landssjúkrahúsið saman við útlendskum samstarvs‐felagum seta í gongd ella eru við í eini granskingarverkætlan innan ílegur hvørt ár komandi tvey árini. 100‐ 300.000 kr um árið í 2 ár ‐ 2011 <em type="bold">55 </em></p>
<p>At tað í føroyska heilsuverkinum verða sett í starv 1‐2 PhD´arar ella PhD‐lesandi innan antin læknavísund, mýlalívfrøði ella lívlæknafrøði í eitt tvey ára skeið. Hesi skulu vera grundarlagið fyri at seta í verk verkætlanir o.a. viðvíkjandi krabbameini.</p>
<p>Útreiðslan er grundað á samfígging á 50%. T.v.s. at helvtin av lønini verður goldin av pørtum uttanfyri heilsuverkið.</p>
<p>Uml. 270.000 kr um árið yvir 3 ár fyri hvønn PhD lesandi ‐ 2011 <em type="bold">56 </em></p>
<p>At heilsuverkið í 2009/2010 metir um møguleikarnar fyri at fáa læknar, sjúkra‐ røktarfrøðingar og aðrar fakbólkar við í granskingarverkætlanir.</p>
<p>Fáa ráðgeva at halda skeið um gransking og sjúkrarøkt/ fyribyrging 30.000 kr ‐ 2010 <em type="bold">57 </em></p>
<p>At sjúkrahúsverkið stovnar eina granskingarnevnd, sum saman við øðrum samstarvsfelagum skal stuðla uppundir granskingarverkætlanir. Nevndin skal geva sítt íkast til fyrireiking, ígongdsetan og samskipan av granskingar‐verkætlanum innan sjúkrahúsverkið.</p>
<p>Kann í høvuðsheitum verða framt av verandi starvsfólki, men eisini saman við uttanhýsis ráðgevum v.m. 50.000 kr ‐ 2011 <em type="bold">58 </em></p>
<p>At sjúkrahúsverkið árliga setir av 400‐ 500.000 kr til at fyrireika og seta í gongd verkætlanir innan heilsugransking, íroknað krabbamein. Pengarnir skulu oyramerkjast til gransking.</p>
<p>Granskingarnevndin (sí tilmæli 57) skal luta pengarnar út eftir neyvum leiðreglum.</p>
<p>Við at hava innanhýsis stuðul verður grundarlagið lagt fyri møguligum víðari verkætlanum. Ofta er avgerandi fyri at fáa annan stuðul, at verkætlanin hevur nakað av stuðuli frammanundan ella hevur gjørt eitt fyrireikingararbeiði. 400‐ 500.000 kr ‐ 2011 <em type="bold">12.9 Samanumtøka </em></p>
<p>Arbeiðsbólkurin hevur við hesum gjørt eina roynd at hyggja nærri at fíggjarligu avleiðingunum av at seta tilmælini í verk, sum bólkurin er komin við.</p>
<p>Metingar av fíggjarligu avleiðingunum av tilmælunum skulu tó takast við størsta fyrivarni, tí tað er sera torført at gera nágreiniligar kostnaðarmetingar av hvørjum einstøkum tilmæli. Fyri at seta fleiri av tilmælunum í verk verður eisini neyðugt at meta um útreiðslurnar í samráð við teir stovnar sum eru fevndir av eini íversetan og í hesum sambandi er talan serliga um Landssjúkrahúsið. Tí er tað í nøkrum førum meira ella minni ein ógjørlig uppgáva at seta krónutal á áðrenn eitt neyvari greiningararbeiði er gjørt, og tí byggja fleiri av kostnaðarmetingunum uppá leysligar metingar.</p>
<p>Samstundis er í metingunum ikki tikið hædd fyri, at fleiri av tilmælunum uppá longri sikt hava við sær sparingar, t.d. fyribyrgingarátøk, heimtøkur av ávísum viðgerðum, screeningstiltøk v.m.</p>
<p>Mett verður tó leysliga, at meirkostnaðurin í rakstri av at seta tilmælini í verk vil verða uppá góðar 20 mió. kr. tilsamans um árið, tá ið tey hava fingið fullan virkna. Summar av hesum útreiðslu liggja eisini uttanfyri heilsuverki, t.d. tilmæli um at Heimatænastan verður útbygd til at taka sær av heimabúgvandi sjúklingum við tørvi á palliativari røkt, ið verður mett at kosta 4,5 mió kr. um árið. 150</p>
<p>Harumframt kemur umleið 1,7 mió kr. í eingangs útreiðslum til millum annað íverksetan.</p>
<p>Viðvíkjandi íløgum verða útreiðslurnar góðar 27 mió. kr. til medicotekniskan tólbúnað, ella umleið 9‐10 <em type="bold"></em>mió kr. um árið í eitt trý ára skeið frá 2010.151 <em type="bold">13 Fylgiskjøl 13.1 Skjalalisti </em></p>
<p>Fylgiskjal 1:</p>
<p>Arbeiðssetningur til arbeiðsbólk, ið skal gera virkisætlan fyri krabbameinsøkið í Føroyum.</p>
<p>Fylgiskjal 2:</p>
<p>Tilmæli frá Høgna Debes Joensen, landslækna og Pál Weihe, yvirlækna um nýtslu av solarium.</p>
<p>Fylgiskjal 3:</p>
<p>Frásøgn frá fundi við kommunulæknar 29. januar 2009 í sambandi við krabbameinsætlanina.</p>
<p>Fylgiskjal 4:</p>
<p>Frágreiðing frá Røntgendeildini um CT‐skannara.</p>
<p>Fylgiskjal 5:</p>
<p>Frágreiðing frá Røntgendeildini um MR‐skannara.</p>
<p>Fylgiskjal 6:</p>
<p>Frágreiðing frá Røntgendeildini um mammograf. 152</p>
<p>Fylgiskjal 1:</p>
<p><em type="bold">Arbeiðssetningur til arbeiðsbólk, ið skal gera virkisætlan fyri krabbameinsøkið í Føroyum </em></p>
<p>Landsstýrismaðurin hevur gjørt av, at ein viðgerðarvirkisælan fyri krabbameinsøkið skal gerast fyri Føroyar.</p>
<p>Ætlanin skal í høvuðsheitum lýsa hvussu fyribyring, diagnostik, kanning, viðgerð, rehabilitering og tann palliativi (linnandi) innsatsurin skulu skipast .</p>
<p>Yvirskipaðu rættindini hjá sjúklingunum í viðgerðargongdini skulu við hesum gerast týðilig og samstundis eisini skyldan hjá heilsuverkinum at veita ta áløgdu tænastuna, sambært tí yvirskipaðu viðgerðarvirkisætlanini.</p>
<p>Arbeiðssetningurin hjá arbeiðsbólkurin verður orðaður soleiðis:</p>
<p type="listitem">Arbeiðsuppgávan hjá arbeiðsbólkinum er:</p>
<p type="listitem">at lýsa verandi støðu viðvíkjandi krabbameinsviðgerð í Føroyum,</p>
<p type="listitem">at lýsa hvørjar avbjóðingar eru fyri framman viðvíkjandi krabbameinsviðgerð í Føroyum.</p>
<p type="listitem">at gera tilmæli um eina samlaða strategi fyri fyribyrging, diagnostik, kanning, viðgerð, rehabilitering og palliativan (linnandi) innsats av sjúklingum við krabbamein.</p>
<p type="listitem">at gera tilmæli um hvørji tiltøk kunnu verða sett í verk fyri at styrkja um krabbameinsgranskingina í Føroyum.</p>
<p type="listitem">at lýsa fyristingarligar, starvsfólkligar og fíggjarligar avleiðingar av uppskotunum.</p>
<p>Arbeiðsbólkurin hevur til uppgávu at gera sjálvt arbeiðið. Hetta merkir at bólkurin skal fáa tilfar til vega, umrøða tey ymisku viðurskiftini, ið skulu lýsast í virkisætlanini. Umframt arbeiðsbólkin verður arbeiðið skipað við einum stýrisbólki og einum breitt umboðaðum tilvísingarbólki. So hvørt sum bólkurin hevur gjørt uppskot til ein part av virkisætlanini verður tilfarið lagt fram fyri tilvísíingarbólkin til viðmerkingar. Uppgávan hjá tilvísingarbólkinum er at koma við viðmerkingum og geva <span type="quote" xml:lang="dan">“feed back”</span> uppá tað arbeiðið, ið er gjørt. So hvørt sum arbeiðsbólkurin metir, at partar í virkisætlanini eru lidnir verða teir sendir til góðkenningar hjá stýrisbólkinum. Harumframt er uppgávan hjá stýrisbólkinum at taka støðu til ivamál og spurningar, ið arbeiðsbólkurin kann leggja fyri stýrisbólkin.</p>
<p>Virkisætlanin fyri krabbameinsøkið í Føroyum verður handað landsstýrismanninum í almanna- og heilsumálaráðnum í seinasta lagi 1. juli 2009. 153</p>
<p>Fylgiskjal 2: 154 155</p>
<p>Fylgiskjal 3:</p>
<p><em type="italic"></em><em type="bold">Fundur við kommunulæknar 29. januar 2009 í sambandi við krabbameinsætlanina </em></p>
<p>Við umleið 150 krabbameinstilburðum árliga, eru einir 6-7 nýggir krabbameinssjúklingar til hvønn kommunulækna í Føroyum.</p>
<p>Ynski hjá kommunulæknunum: Tað finnast ongar fastar vegleiðingar fyri viðgerð av føroyskum krabbameinssjúklingum. Hvør viðgerðarháttur, ið verður valdur, liggur allarhelst uttanfyri økið hjá kommunulæknunum, hildu kommunulæknarnir. Nakrir kommunulæknar hildu, at øll krabbameinsviðgerð, íroknað skurðviðgerð, eigur at ganga fyri seg uttanlands, av tí at fólkagrundarlagið í Føroyum er ov lítið til at kunna halda uppi nakran serkunnleika á økinum. Donsku krabbameinspakkarnir høvdu áhuga, men ongin helt seg vita nóg nógv um hetta til at kunna taka støðu fyri ella ímóti. Kortini var semja um, at tað kann gerast sera trupult og fløkjasligt, um man í Føroyum velja at <span type="quote">“shoppa”</span> í ymiskum londum eftir fleiri ymiskum viðgerðum til sama sjúkling, alt eftir, hvat land hevur bestu eydnu við skurðviðgerð, strálum og medisinskari viðgerð. Bíðitíðin til kanning varð mett til í mesta lagi at skula vera 1-2 vikur.</p>
<p>Óvissa um móttøkuna á LS: Verandi læknatrot hevur við sær, at nógv størv eru sett av avloysarum. Óvissa valdar, um tilvísingarnar verða móttiknar á LS. Kommunulæknarnir søgdu seg í veruleikanum ikki vita, um tilvísingarnar verða visiteraðar. Orsakað av hesum er praksis millum allar kommunulæknar, at teir altíð persónliga og við telefon seta seg í samband við læknar á LS, hava teir álvarsaman illgruna um krabbamein. Hvønn lækna, teir seta seg í samband við, er eitt sindur ymiskt og veldst sjálvandi rættiliga nógv um, hvat slag av krabbameini, illgruni er um. Skal tað henda skjótt, stendur valið ofta millum hæmatolog, skurðlækna og gynækolog, av tí at tað eru fæstu vikurnar, at kommunulæknarir hava atgongd tilonkolog og urolog.</p>
<p>Ein av kommunulæknunum vísti á, at kommunulæknar hava lyndi til ikki at vera nóg greiðir,tá tað snýr seg um ein cancer obs., og at teir tí ikki fáa gjørt nóg nógv vart við hesar tilvísingarnar. Hetta slagið av tilvísingum er sostatt í serligum vanda fyri at vera yvirsæð.</p>
<p>Ynski hjá kommunulæknunum: At tilvísingar við illgruna um krabbamein verða savnaðir í einum <span type="quote">“krabbameinsbunka”</span>, sum verður eftirhugdur dagliga av einum kompetentum, lækna í føstum starvi áLS ella av einum kommunulækna. Hesin setir seg so í samband við serlæknan á viðkomandi øki fyri at fáa vegleiðing um víðari handfaring. Ein annar møguleiki er at tilvísingarnar verða sendar onkologi gjøgnum internetið. Í tí føri áttu at verið fastar mannagongdir,sum vissa sendaran um, at tilvísingin er móttikin av rætta viðkomandi.</p>
<p>Flestu kommunulæknarnir søgdu seg vera nøgdar við røntgendeildina. Bíðitíðin eftir mammografi og UL við tumorar obs er vanliga 1-3 dagar. Kommunulæknarnir vísa á óneyðuga spilltíð, tá røntgen/mammografi/UL-svar verða send aftur til kommunulæknan við tí svari,at illgruni er um krabbamein ella at krabbamein kann ikki útihýsast.</p>
<p>Ynski hjá kommunulæknunum: At samstundis sum kommunulæknarnir fáa svarið,verður sjúklingurin sendur beinleiðis víðari til rætta viðkomandi, sum skipar fyri víðari kanningunum ella viðgerð.</p>
<p>Flestu kommunulæknarnir siga seg vera nøgdar við Røntgendeildina. Bíðitíðin til at fáa mammografi og ultraljóð við knyklar obs. Er oftast millum 1 og 3 dagar.</p>
<p>Viðvíkjandi fráboðan frá sjúkrahúsi til kommunulækna um sjúklingar, sum hava fingið staðfest krabbamein og sum eru farnir í viðgerð, gongur sera striltið. Sum oftast síggja kommunulæknarnir sjúklingin aftur í viðtaluni.Sjúklingurin undrast ofta stórliga um, at kommunulæknin sum oftast als ikki hevur ánilsi av, hvat er hent viðteimum. Hann roynir, so væl hann kann, sjálvir at fortelja um sjúkugongdina og ætlanirnar frameftir, men ofta vita teir ikki sjálvir, hvat skal henda og høvdu 156 roknað við, at kommunulæknin kundi sagt teimum tað. Hetta er ein sera ónøktandi støða, bæði fyri sjúklingin og okkum, søgdu kommunulæknarnir.</p>
<p>Ynski hjá kommunulæknunum: At kommunulæknarnir verða kunnaðir um alla sjúklingagongdina, beinanvegin ætlanirnar eru lagdar – og í øllum førum áðrenn sjúklingurin kemur aftur til kommunulæknan, t.d. í sambandi við sjúkramelding, eftirviðgerð ella onkrum heilt øðrum trupulleikum.Trupulleikum, sum kanska kortini vístu seg at hava okkurt við krabbameinssjúkuna at gera.</p>
<p>Kommunulæknarnir søgdu seg eisini sakna leiðreglur um arvaligar krabbameinssjúkur, t.d.í brósti, tarmi, prostata og í eggrótum.</p>
<p>Ynski hjá kommunulæknunum: At fáa greiðu á hesum ivamálum: Skulu hesir sjúklingar útgreinast genetiskt? Hvussu ofta skal ein kvinna frá einari genetiskt belastaðari familju viðv. bróstkrabba fáa tilboð um mammografi? Skal regluligt faeces hb takast við non polypøs coloncancer, og hvussu við coloskopi? Hvussu við prostatakrabba hjá lutfalsliga ungum monnum? Hvussu ofta skal PSA takast? Og hvat gera kommunulæknarnir í sambandi við illgruna um krabbamein í eggrótum? Skal reglulig UL-skanning gerast og/ella blóðroyndir?</p>
<p>Ynski hjá kommunulæknunum: Kjak um standardiseraðar tilvísingar í Cosmic fyri vanligastu krabbameinssjúkurnar. Her kundi staðið, hvørjar parakliniskar kanningar, ið kundu havt áhuga.</p>
<p>Einasta krabbameinsscreeningin, vit hava (fyri lívmóðurhálskrabba) verður ikki brúkt av nóg nógvum kvinnum. Tað kundi verið samband millum hetta og at tað í fleiri ár eru staðfestir fleiri tilburðir av lívmóðurhalskrabba í Føroyum enn í londunum rundanum okkum. Orsøkin til, at kvinnurnar eru trekari at lata seg kanna í Føroyum kundi verið, at kvinnurnar helst vilja hava ein kvinnuligan heldur enn ein mannligan lækna at gera hesa kanningina og at hetta ikki altíð er gjørligt. Haraftrat verða ikki áminningar sendar til kvinnurnar.</p>
<p>Ynski hjá kommunulæknunum: At áminningar verða sendar til kvinnur, sum ikki møta upp til smear-kanningarnar og frítt læknaval ti smear-kanningar.</p>
<p>Tosað varð eisini um palliativa viðgerð. Tað eru bert 2 pláss á palliativu eindini. Kommunulæknarnir vístu vælvild at stuðla, um sjúklingarnir verða røktaðir heima, t.d. við eini heimavitjan um vikuna og annars eftir tørvi.</p>
<p>Ynski hjá kommunulæknunum: Í teimum førunum, har sjúklingarnir verða røktaðir heima, verður nevndur ein sonevndur krabbameinspakki frá apotekinum viðøllumtí heilivági, ið kann hugsast at tørvur verður á. Stuðulin frá kommunulækna verður veittur parallelt við sjúkrarøktarfrøðing. 157</p>
<p>Fylgiskjal 4:</p>
<p>Røntgendeildin, hin 11. september 2009</p>
<p><em type="bold">CT-skannari: </em></p>
<p>Okkara núverandi 4-slices CT-skannari er frá ársbyrjan 2002 og sostatt skjótt 8 ára gamal. Hesin skannarin kostaði 6 mill.</p>
<p>Tann teknologiska menningin gongur skjótt, og nógv er hent tey seinastu árini á hesum øki.</p>
<p>Teir nýggju CT-skannararnir gera fleiri snitt pr. rotatión og pr. tíðseind.</p>
<p>Vit kunnu velja at keypa CT-skannara, sum ger 16, 64, 256 ella 320 snitt pr. rotatión. Hvør rotatión tekur um leið 1 sek. 320 slices skannarin frá Toshiba ger ein 16 cm breiðan tvørskurð av kroppinum pr. rotatión.</p>
<p>Við hesum skjótleika ber til at kanna æðralagið allastaðni í kroppinum, og eisini krúnuæðrarnar í hjartanum uttan doyving og uttan at geva sær fær um hjartaslagið. Mett verður, at vit við hesum kunnu minka um hjartakanningar á Ríkissjúkrahúsinum, og vit eru tá eisini før fyri at gera fleiri aðrar æðrakanningar í Føroyum, sum higartil verða gjørdar uttanlands..</p>
<p>Við færri røntgenstrálum fæst betri myndakvalitetur, og myndirnar eru eins góðar, óansæð um skurðurin er upp á tvørs ella longs.</p>
<p>Vit kunnu gera funktiónskanningar av heila og harvið fyrr staðfesta blóðtøppar í heila.</p>
<p>Vit kunnu gera neyvari kanningar av thorax og abdomen.</p>
<p>Sambært ortopedunum er stórur tørvur á nýggjum multislice CT-skannara, og somu ábending fáa vit frá øllum hinum serlæknunum.</p>
<p>CT-skanning verður í sera stóran mun nýtt innan onkologi.</p>
<p>Kostnaður:</p>
<p>CT-skannari 64 slices 5.250.000 kr</p>
<p>CT-skannari 256 slices 10.500.000 kr</p>
<p>CT-PET, sum er ein kombinatión av CT-skanning og nuklearmedicinkanning, verður neyvan møguligt at gera í Føroyum, av tí at isotopurin, sum verður nýttur til hesar kanningar hevur eina helvtartíð upp á 120 minuttir, so tað er lítið og einki eftir, tá hesin er komin til Føroyar.</p>
<p>Vinarligast</p>
<p>Marius Rasmussen, leiðandi yvirlækni</p>
<p xml:lang="dan">Diagnostiski Depilin 158</p>
<p>Fylgiskjal 5:</p>
<p>Røntgendeildin, hin 11. september 2009</p>
<p><em type="bold">MR-skannari: </em></p>
<p>Okkara núverandi MR-skannari er frá 1998. Tryggingarsambandið lat eitt gávubræv áljóðandi 7 mill. til keyp av MR-skannara. Við umbygging var prísurin 10 mill.</p>
<p>Við hesi upphædd varð ikki møguligt at keypa ein 1,5 Tesla skannara, sum tá kostaði um leið 12 mill., og harumframt var tá ein árlig rakstrarútreiðsla upp á um leið 1 mill. til Helium áfylling.</p>
<p>Okkara 0,23 Tesla skannari hevur fleiri avmarkingar í mun til ein há Tesla skannara (t.e. meira enn 1 Tesla), og eitt nú ber ikki til at skanna thorax og abdomen, av tí at tað tekur nógv longri tíð at gera myndirnar.</p>
<p>Við há Tesla skannara kunnu vit kanna allan kroppin, og myndakvaliteturin er nógv betri enn tað, vit gera við núverandi MR-skannara. Eisini ber til at gera sokallaðar funktiónskanningar.</p>
<p>Skurðlæknarnir hava eitt stórt ynski um ein hág Tesla skannara bæði innan ortopedi og parenkymkirurgi. MRCP kanning av gallræsi kann í stóran mun avloysa ERCP kanningar, sum ikki eru heilt óskaðiligar kanningar.</p>
<p>MR-skannarar verða í dag nógv nýttir innan onkologi.</p>
<p>Kostnaður:</p>
<p>MR-skannari 1,5 Tesla 8.500.000 kr</p>
<p>MR-skannari 3,0</p>
<p>Tesla 11.250.000 kr</p>
<p>Tað er ikki neyðugt at gera regluliga Helium áfylling á dagsins há Tesla skannarar, so rakstrarútreiðslurnar eru væl minni enn áður.</p>
<p>Vinarligast</p>
<p>Marius Rasmussen, leiðandi yvirlækni</p>
<p xml:lang="dan">Diagnostiski Depilin 159</p>
<p>Fylgiskjal 6:</p>
<p>Røntgendeildin, hin 21. september 2009</p>
<p><em type="bold">Mammografur: </em></p>
<p>Okkara núverandi Mammografur er frá 1992, og hesin kostaði tá 2.000.000 kr.</p>
<p>Til Mammografin er ein eind, sum gevur møguleika fyri stereotaktiskum punkturum. Er talan um eina lítla broyting í bróstinum, sum vit vilja hava kanna nærri, og hendan ikki kann palperast, plaga vit at nýta hesa skipan. Tvær smáar røntgenmyndir verða tiknar av broytingini úr tveimum ymiskum vinklum. Tá myndirnar verða avlisnar í hesi eind, fáa vit koordinatarnar til broytingina, og tá ber til at markera hesa við einum tunnum metaltráði, sum vísir skurðlæknanum á staði, har broytingin er. Vevnaðurin, sum er tikin út, verður seinni røntgenkannaður fyri at tryggja okkum, at tann rætta broytingin er tikin.</p>
<p>Endamálið við mammografiscreening er at finna heilt smáar broytingar, sum ikki palperast, og tí verður framyvir í størri mun neyðugt at hava eina slíka stereotaktiska eind.</p>
<p>Núverandi mammografimyndir verða tiknar á vanligar røntgenfilmar, sum verða frammkallaðir. Eftir røntgenlæknameting á upprunamyndunum verða hesar skannaðar inn í PACS (Talgilda Røntgenskipanin) og seinni goymdar í myndaarkivinum til seinni nýtslu.</p>
<p>Hægstu krøv verða sett til góðskuna á mammografimyndunum, og samstundis skulu myndirnar verða framleiddar við minst møguligum røntgenstrálum.</p>
<p>Við menningini á teknologiska og talgilda økinum eru nú framleiddir Mammografar, sum lúka hesi krøv. Dagsins talgildu mammografimyndir hava stóra góðsku, og samstundis hevur verið møguligt at minka um dosis av røntgenstrálum.</p>
<p>Talgildar myndir eru altíð til taks, har serlæknarnir virka, og við Teleradiologi kunnu myndirnar flytast millum lond.</p>
<p>Ein Mammografur til screening skal bert nýtast til at taka standardiseraðar myndir.</p>
<p>Til kliniska mammografi er harumframt neyðugt at hava møguleika fyri at taka størri myndir av einum ávísum øki, og neyðugt er eisini at hava eina stereotaktiska eind. Ultraljóðskanning verður dagliga nýtt sum supplerandi kanning til mammografi.</p>
<p>Kostnaður: Mammografur til screening + arbeiðsstøð 1.825.000 Dkr</p>
<p xml:lang="dan">Mammografur til kliniska mammografi 1.925.000 Dkr</p>
<p>Ultraljóðskannari til mammadiagnostik 700.000 Dkr</p>
<p>Møguliga kann sami Mammografur nýtast til bæði screening og kliniska mammografi.</p>
<p>Vinarligast</p>
<p>Marius Rasmussen, leiðandi yvirlækni</p>
<p xml:lang="dan">Diagnostiski Depilin</p>
</body></document>
