<document xml:lang="fao" id="no_id"><header><title/><genre code="admin"/><author><unknown/></author><wordcount>28058</wordcount><conversion_status type="standard"/><availability><license type="standard"/></availability><multilingual><language xml:lang="dan"/></multilingual><origFileName>2015.02 bygnaður og ognarviðurskifti á elorkuøkinum í føroyumrkuøkinum í føroyum.pdf</origFileName><metadata><uncomplete/></metadata><version>XSLtemplate $Revision: 187360 $; file-specific xsl  Revision; common.xsl  $Revision: 154948 $; </version></header><body><p>BYGNAÐUR OG OGNARVIÐURSKIFTI Á ELORKUØKINUM Í FØROYUM</p>
<p>Projektbólkur</p>
<p>Limir í Projektbólki 2:</p>
<p>Jákup Suni Lauritsen  <em type="italic">SEV</em> </p>
<p>Hákun Djurhuus  <em type="italic">SEV</em> </p>
<p>Bogi Bendtsen <em type="italic">SEV</em> </p>
<p>Ari Johanneson  <em type="italic">Jarðfeingi</em> </p>
<p>Sørin Pram Sørensen <em type="italic">Vinnumálaráðið</em> </p>
<p>Samskipari</p>
<p>Pól E. Egholm <em type="italic">Vinnumálaráðið</em> </p>
<p>Innihaldsyvirlit</p>
<p>1. Inngangur</p>
<p>1.1 Niðurstøður og tilmæli</p>
<p>2. Verandi karmar á elorkuøkinum</p>
<p xml:lang="dan">3. Felagsformur</p>
<p>4. Eigaraviðurskifti</p>
<p>4.1 Yvirtøka av ognarrættinum til SEV</p>
<p>4.2 Kommunurnar eiga SEV</p>
<p>5. Sundurskiljing millum framleiðslu og net  13</p>
<p>5.1 Endurskoðan av bygnaðinum hjá SEV</p>
<p>5.2 Skilnaður av net og framleiðslu</p>
<p>6. Bygnaðurin á myndugleikaøkinum</p>
<p>Fylgiskjøl:</p>
<p>1. Notat frá SEV um verandi karmar á elorkuøkinum 2. Elveitingarlógin 3. Viðtøkur hjá SEV 4. Arbeiðsskjal um ymisk viðurskifti í sambandi við eina møguliga umskipan av SEV 5. Brot úr <span type="quote">“Heildarætlan á elorkuøkinum í Føroyum”</span> 6. Notat frá umboðunum fyri landsstýrið  – Yvirtøka av ognarrættinum til SEV 7. Notat frá SEV um bygnaðin – skilnaður í net og framleiðslu 8. Notat frá Dansk Energi <span type="quote" xml:lang="dan">“Unbundling af net og produktionsselskab – Diskussionoplæg”</span> 9. Notat frá umboðunum fyri landsstýrið  - Endurskoðan av bygnaðinum hjá SEV 10.  Notat frá arbeiðsbólkinum – Bygnaður á myndugleikaøkinum 11. Notat frá A. Hansen um ognarviðurskifti hjá SEV 12.  Notat frá umboðunum fyri landsstýrið – Endurskoðan av bygnaðinum hjá SEV</p>
<p>1. Inngangur</p>
<p>Landsstýrismaðurin í vinnumálum, Johan Dahl, og kommunufeløgini settu í apríl 2012 ein arbeiðsbólk at kanna bygnaðin á føroyska el-marknaðinum. Arbeiðið tekur støði í Heildarætlan á elorkuøkinum í Føroyum, sum Vinnumálaráðið lat av hondum á heysti 2011, umframt teimum viðmerkingum, sum kommunufeløgini og SEV lótu í februar 2012. Endamálið var at finna ein felags framtíðarleist fyri elorkuøkið.</p>
<p>Settur varð ein stýrisbólkur við umboðum frá báðum kommunufeløgunum, SEV, Jarðfeingi og Vinnumálaráðnum at hava eftirlit við arbeiðinum. Stýrisbólkurin setti ein arbeiðsbólk (Projektbólkur 2)</p>
<p>at greina bygnaðin og ognarviðurskiftini á føroyska</p>
<p>elorkumarknaðinum við hesum arbeiðssetningi:</p>
<p>Arbeiðssetningur</p>
<p>Endamálið er at greina bygnaðar- og ognarviðurskiftini á orkuøkinum. Greiningin skal innihalda verandi støðu og møguligar broytingar í sambandi við komandi útbyggingar av føroysku orkuskipanini</p>
<p>Projektbólkur 2 hevur í tráð við arbeiðssetningin lagt dent á at lýst verandi støðu á elveitingarøkinum og viðgjørt fyrimunir og vansar við ymsum hugsaðum broytingum á føroyska elveitingarøkinum. Í hesi frágreiðing er serliga viðgjørt:</p>
<p xml:lang="dan">1. Felagsformin</p>
<p>2. Eigaraviðurskifti</p>
<p>3. Sundurskiljing av elframleiðslu og –neti</p>
<p>4. Bygnaður á myndugleikaøkinum</p>
<p>Frá byrjan av vóru áskoðanirnar hjá pørtunum í projektbólkinum sera ymiskar, og bæði hvat viðvíkur spurningunum um ognarskap, bygnað í SEV umframt skipanina av føroyska elveitingarøkinum sum heild.</p>
<p>Samstundis varð settur ein arbeiðsbólkur (Projektbólkur 1) at gera</p>
<p>tilmæli um kervið og framtíðar útbygging av føroysku elorkuskipanini.</p>
<p>Eftir at hava arbeitt við málinum í rúma tíð, hevur tað ikki víst seg gjørligt hjá projektbólkinum at semjast um tilmæli til stýrisbólkin, og tískil verður einki samlað tilmæli latið stýrisbólkinum í hesi frágreiðing. Í staðin eru sjónarmiðini hjá pørtunum endurgivin beinleiðis í frágreiðingini sum sjálvstøðug notat. Í summum førum hava hesi sjónarmið støði í størri greiningum, sum eru viðløgd sum fylgiskjøl.</p>
<p>1.1 Niðurstøður og tilmæli</p>
<p>Umboðini fyri landsstýrið mæla til, at SEV verður skipað í partafelagslíknandi formi, har aðalfundurin ikki longur skal góðkenna prísbroytingar ella fíggjarætlan, men at hendan uppgávan verður latin í hendurnar á nevndini. Hetta vil geva nevndin mandat at røkja áhugamálini hjá eigarunum og brúkarunum, vil vera í tráð við góðan virkissið og vil geva felagsskapinum meira støðugar karmar at virka undir. Somuleiðis vil hetta eisini forða fyri, at prísáseting og fíggjarætlan gerst partur av eini politiskari viðgerð.</p>
<p>Somuleiðis mæla umboðini fyri landsstýrið til, at nevndin í SEV frameftir einans verður mannað av serfrøði. Hetta vil tryggja eina virkisføra nevnd, ið kann fakliga sparra við og geva mótspæl  til leiðsluna. Víst verður á, at siðvenja hevur verið, at nevndin í SEV verður mannað av kommunustýrislimum og at hesir nevndarsessir gerast partur av politisku telvingini eftir kommunustýrisval. Tað er ikki nøktandi, at ein av mest týðandi veitingarfyritøkunum í Føroyum verður stýrd á hendan hátt.</p>
<p>Umboðini fyri kommunurnar og SEV hava ikki gjørt tilmæli í mun til felagsformin og val av nevnd. Mett verður ikki, at tað er rætt, at partur av leiðsluni í SEV og nevndarformaðurin gera tilmæli um hesi viðurskifti. Nevndin í SEV fekk í apríl í 2013 álagt av aðalfundinum at gera uppskot til viðtøkubroytingar um at fáa serfrøði inn í nevndina í SEV, og arbeitt verður enn við hesum spurninginum.</p>
<p>Umboðini fyri landsstýrið meta, at tað hevði verið skilagott, um landið yvirtók ognarlutin hjá kommunum í SEV. Mett verður, at ein slík flyting av ognarrættinum ikki  gevur kommununum rætt til endurgjald – annað enn egininnskotið við renting. Mælt verður tí til, at landsstýrið fer undir eina samráðing við kommunurnar um at yvirtaka ognarrættin til SEV.</p>
<p>Víðari framføra umboðini fyri landsstýrið, at ein partvís broyting av eigaraviðurskiftunum - flyting av netpartinum og systemábyrgdini – í sjálvstøðugt felag, sum landið eigur, kann sum alternativ umhugsast í staðin fyri at landið yvirtekur bæði framleiðslu og netpart. Hetta hevði bøtt um vansarnar við, at samanfall ikki er millum avgerðarrætt og ábyrgd innan elveitingarøkið, og trupulleikarnar, sum kunnu íkoma av, at yvirskipaði politikkurin á orkuøkinum og eftirfylgjandi avgerðir liggja ávikavist hjá landinum og kommununum.</p>
<p>Umboðini fyri kommunurnar og SEV meta ikki, at landið er meira natúrligur eigari av SEV enn kommunurnar. Kommunurnar hava søguliga víst, at tær hava klárað at uppbygt og rikið eina vælvirkandi elveiting, og at tað er trupult at fáa eyga á haldgóðar grundgevingar fyri, at landið skal yvirtaka SEV. Umboðini fyri kommunurnar halda ikki, at tað er neyðugt, at landið yvirtekur leiðslurættin til SEV til tess at tryggja at landsins orkupolitikkur verður førdur út í lívið. Víst verður á, at landsmyndugleikarnir í elveitingarlógini hava fullgóðar heimildir at fáa ynsktu ávirkanina umframt at eitt meira miðvíst samskifti kundi tryggja meira samstarv.</p>
<p>Umboðini fyri kommunurnar og SEV og umboðini fyri landsstýrið eru tó samd um, at um tað gerst eitt landspolitiskt ynski, at ognarrætturin verður fluttur frá kommunum til landið, so kann hetta í roynd og veru einans ge</p>
<p>Umboðini fyri landsstýrið meta, at verandi innanhýsis skipan av SEV ikki er nøktandi. Mælt verður til, at farið verður undir eitt deildaruppbýti, og at SEV bygnaðarliga verður skipað í tvær sjálvstøðugar deildir – framleiðsla og net. Mett verður, at hetta er eitt lutfalsliga lítið inntriv í raksturin hjá SEV, sum kann fyribyrgja diskriminatión av kappingarneytum og skapa greidleika í mun til eftirlit við virkseminum hjá SEV. Umboðini fyri kommunurnar og SEV mæla frá sundurskiljing av elframleiðslu og –net. Tey meta, at tað ikki er nøktandi grundgivið fyri, hví slík atgerð skal fremjast. Serliga er ein neyv greining av systemábyrgdini neyðug, til tess at kunna meta um fyrimunir og vansar við sundurskiljing. Mett verður, endamálið um gjøgnumskygni og at forða fyri diskriminatión kann røkkast við verandi bygnaði og lóggávu. Umboðini fyri kommunurnar vísa samstundis á, at ein sundurskiljing er kostnaðarmikil, og at tað ikki er ávíst, at hesin kostnaður stendur máti við ímyndaðu fyrimunirnar.</p>
<p>Umboðini fyri kommunurnar og SEV og umboðini fyri landsstýrið mæla at enda til, at bygnaðurin í Jarðfeingi verður eftirmettur. Orkudeildin á Jarðfeingi røkir partvís ráðgevandi uppgávur innan orkunýtslu, og ráðgevandi uppgávur mótvegis verandi og møguligum komandi framleiðarum innan elorkuøkið. Hetta samstundis, sum deildin eisini skal røkja kappingareftirlit, taka støðu til prísbroytingar, hava roknskaparligt eftirlit við SEV og øðrum elframleiðarum, veita loyvi til elframleiðslu, og standa fyri útboðum av loyvum til elframleiðslu v.m. Hetta kann viðføra at tvístøður kunnu íkoma, tí tað kann gerast trupult, at skilja í millum teir ymsu leiklutirnar, eins og tær ymsu uppgávurnar kunnu hava mótstríðandi endamál. Hesin bygnaður eigur at eftirmetast.</p>
<p>2. Verandi karmar á elorkuøkinum</p>
<p>Í ritinum <span type="quote">“Heildarætlan á elorkuøkinum í Føroyum”</span> eru karmarnir í verandi støðu yvirskipað lýstir hvat elorkuøkinum í Føroyum viðvíkur. Í viðlagda skjali <span type="quote">“Notat frá SEV um verandi karmar á elorkuøkinum”</span> er yvirlit yvir allar lógir, kunngerðir, reglur og aðrar ásetingar á økinum.</p>
<p>Uppgávurnar  á økinum eru defineraðar í hesum lógum, kunngerðum v.m. Tað framgongur eisini hvør skal taka sær av hvørjum, og hvør hevur ábyrgdina av hvørjum.</p>
<p>Tað eru serliga loyvi til nýtslu av vatnkraftini, elveitingarlógin, lógin um sterkstreymsútbúnað og viðtøkurnar hjá SEV, ið eru góðkendar av landsstýrinum, ið regulera hetta virkisøkið. Partarnir á økinum eru serliga landsstýrismaðurin í Vinnumálum, Elveitingareftirlitið (Jarðfeingi), kommunurnar sum eigarar av SEV, Elnevndin og Elfelagið SEV.</p>
<p xml:lang="dan">3. Felagsformur</p>
<p>Hetta brotið lýsir sjónarmiðini hjá umboðunum fyri landsstýrið. Umboðini fyri SEV og kommunurnar hava ikki ynskt at tikið støðu í hesum málinum. Ein slík viðgerð eigur at fara fram millum eigararnar – og tað er ikki ynskiligt at dagliga leiðslan og nevndin leggja seg út í hendan spurningin. Víst verður í hesum sambandi á, at nevndin í SEV hevur fingið álagt at gera uppskot til viðtøkubroytingar um at fáa serfrøði inn í nevndina í SEV.</p>
<p>Spurningurin, sum verður viðgjørdur í hesum partinum er, hvørt tað eiga at verða gjørdar broytingar í felagsforminum sum SEV verður rikið í.</p>
<p><span type="quote">“Heildarætlan á elorkuøkinum í Føroyum”</span> nemur við spurningin, og verður har mett, at SEV við fyrimuni kundi verið verið lagt um til partafelag, rikið á handilsligum grundarlagi, og við tí verið skipað undir teimum kørmum, sum vinnufelagslógin ásetir.</p>
<p>Í arbeiðsskjali, sum Jógvan Ellefsen, adv., og Bárður Larsen., adv., hava gjørt fyri SEV í sambandi við <span type="quote">“Heildarætlan á elorkuøkinum í Føroyum”</span> verður hesin spurningurin eisini viðgjørdur.</p>
<p>Harumframt viðgerð SEV í løtuni eitt uppskot  til viðtøkubroytingar um at víðka nevndina hjá SEV við serkønum nevndarlimum. Umboðini fyri SEV í projektbólkinum hava tí ikki ynskt at gera viðmerkingar til hendan partin í hesi frágreiðing.</p>
<p>Heildarætlan á elorkuøkinum í Føroyum</p>
<p>Í <span type="quote">“Heildarætlan á elorkuøkinum í Føroyum”</span> eru millum niðurstøðurnar og tilmælini hesi:</p>
<p>Niðurstøða</p>
<p><span type="quote">“Kommunal áhugamál kunnu koma í stríð við áhugamálinini hjá SEV sum ravmagnsfyritøku.”</span></p>
<p><span type="quote">“Verandi bygnaður hjá SEV kann vera ein forðing fyri skjótari menning av varandi orkukeldum.”</span></p>
<p>Sí fylgiskjal “Arbeiðsskjal um ymisk viðurskifti í sambandi við eina</p>
<p>møguliga umskipan av SEV”</p>
<p>Tilmæli</p>
<p><span type="quote">“Leggja netpartin hjá SEV undir sjálvstøðuga leiðslu.”</span></p>
<p><span type="quote">“Flyta ognarviðurskiftini frá kommununum til landsstýrið.”</span></p>
<p><span type="quote">“Leggja virksemið hjá SEV í partafelagsform – netvirksemi fyri seg og framleiðsluvirksemi fyri seg.”</span></p>
<p>Viðmerkingar til niðurstøðuna og tilmæli eru m.a.:</p>
<p>“Við ráðandi støðuni hjá SEV á marknaðinum sum elframleiðari og einkarættinum hjá felagnum at flyta og veita el og sum systemábyrgdari, er spurningurin, hvussu best kann tryggjast:</p>
<p type="listitem">• verulig kapping</p>
<p type="listitem">• neyðugt gjøgnumskygni</p>
<p type="listitem">•  somu viðgerð av verandi og komandi kappingarneytum</p>
<p type="listitem">•  at órímilig veitingarkrøv ikki verða sett kappingarneytum</p>
<p type="listitem">•  at virksemið verður rikið effektivt</p>
<p>Eitt felag í lutvísari kapping, sum SEV er á framleiðsluøkinum, kundi harumframt við fyrimuni verið lagt um til partafelag, rikið á handilsligum grundarlagi, og við tí verið skipað undir teimum kørmum, sum partafelagslógin ásetir.”</p>
<p>Interkommunalt lutafelag við avmarkaðari ábyrgd.</p>
<p>Lutafeløg hava hesi eyðkenni:</p>
<p type="listitem">•  at felagið hevur sum endamál at virka fyri at fremja felagsáhugamál limanna</p>
<p type="listitem">•  at limirnir eru luttakarar í virkseminum hjá felagnum sum keyparar/brukarar, veitarar ella á líknandi hátt</p>
<p type="listitem">•  at limirnir ikki hava ávirkan og rætt til lut í yvirskotið í mun kapitalinnskot, men í mun til t.d. teirra lut í umsetninginum í felagnum.</p>
<p>Eftir viðtøkunum fyri felagið er SEV interkommunalt lutafelag við avmarkaðari ábyrgd.</p>
<p>Hægsta vald í felagnum hevur aðalfundurin.</p>
<p>Fíggjarætlanin fyri komandi rakstrarár skal leggjast fram á eykaaðalfundi til viðgerðar.</p>
<p>Fíggjarætlanin skal umframt eina rakstrarætlan yvir inntøkur og útreiðslur eisini vísa eina meting av gjaldføri, íløgum felagsins og møguligari lántøku. Í fíggjarætlanini verða prísirnir sbr. gjaldskráunum ásettir, og skulu teir laga seg eftir fíggjarstøðuni.</p>
<p>Til at hava yvirstjórn í viðurskiftum felagsins verður á aðalfundinum vald ein nevnd. Í nevndina verða valdir sjey limir soleiðis, at Vága, Streymoyar, Eysturoyar, Norðoya og Sandoyar sýslur hvør velja ein, Suðuroyggin ein og Tórshavnar kommuna ein nevndarlim. Valið fer fram á tann hátt, at limakommunurnar í hvørjum øki sær seta upp valevnir og atkvøða um hesi.</p>
<p>Um nevndarlimur flytur úr økinum, har hann er valdur.  Starvstíðin hjá nevndini er hin sama sum hjá bý- og bygdaráðum, fráfarandi nevndin verður tó sitandi, til nýggj er vald.</p>
<p>Eftir viðtøkunum er tað ikki krav, at nevndarlimur eisini er kommunustýrislimur, men hann skal búgva í økinum, hann er valdur, valskeiðið fellur saman við valskeiðinum hjá kommunnustýrinum, og praksis er, at tað eru kommunustýrislimir, sum verða valdir í nevndina. Valið at nevndarlimum í</p>
<p>1.  Aðalfundurin skal góðkenna fíggjarætlanina, og ásetir elprísirmir hjá SEV.</p>
<p>2.  Nevndin verður vald av og ímillum kommunupolitikkarar.</p>
<p>Munir millum lutafeløg og partafeløg</p>
<p>Viðtøkurnar fyri SEV spegla tað, sum eyðkennir lutafeløg, nevniliga at  eigarar av felagnum eru kundar (brúkararnir óbeinleiðis gjøgnum kommunurnar) hjá felagnum. Hetta hevur við sær, at eigarar í lutafelag hava størri møguleika at fáa ávirkan enn eigarar í partafelag, herundir at tað er vanligt, at nevndin í lutafelagi er mannað við limum felagsins.</p>
<p>Í partafeløgum (størri feløgum) er tað vanliga soleiðis, at tað eru íleggjarar, sum eiga felagið, sum ynskja størst møguligt avkast av íløguni, og ynskja at spjaða váðan av teirra íløgum.</p>
<p>Tað er tí alt meira vanligt, at nevndin í teimum størru partafeløgunum, eru mannaðar við professionellum fólki. Hetta er eisini galdandi fyri partafeløg hjá landinum, har tað er ynskiligt, at umsitingin av einum øki skal leggjast burtur frá vanligu umsitingini, sum er undir politiskari stýring (armslongdarprinsippið), og at fáa nyttu av tí leiðsluskipan og effektiviteti, sum partafelagsformurin gevur m.a. við at fáa professinonel fólk í leiðsluna/nevndina..</p>
<p>Í einum partafelagi verða avgerðir um viðurskifti felagsins tiknar av partaeigarunum sum eigarar umframt av nevnd og stjórn sum leiðsla. Eigararnir útinna teirra rætt at taka avgerðir í felagnum á aðalfundinum, og allir partaeigararnir hava rætt at møta á aðalfundinum og at taka orðið har.</p>
<p>Aðalfundurin er hægsta vald í felagnum, men lóggávan hevur bert lagt fáar yvirskipaðar og ekstraordinerar avgerðir til aðalfundin, serliga val av nevnd og grannskoðara, góðkenning av ársfrásøgn og hvussu ársúrslitið skal verða nýtt, viðtøkubroytingar og avtøku av felagnum.</p>
<p>Vinnufelagslógin skilir sostatt ímillum leiðsluavgerðir og eigaraavgerðir. Aðalfundurin kann  hinvegin taka avgerðir í málum, sum lóggávan ikki hevur lagt til aðalfundin, og kann í prinsippinum taka avgerð um øll viðurskifti felagsins, og áleggja nevndini at handla hareftir, men tílik inntriv í leiðslurættin hjá nevndini kunnu ikki vera so javnan og inntrívandi, at aðalfundurin í royndum yvirtekur leiðsluna av felagnum, sum eftir vinnufelagslógini skal vera hjá nevndini.</p>
<p>Tað er sostatt greiðari skilnaður eftir partafelagslógini millum øðrumegin eigaravgerðir og hinumegin leiðsluavgerðir.</p>
<p>Í uppritinum, gjørt fyri SEV í sambandi við <span type="quote">“Heildarætlan á elorkuøkinum í Føroyum”</span>, verður ikki tikin støða til, hvørt SEV eigur at verða umlagt til partafelagsform, men víst verður á, at avleiðingin m.a. hevði verið:</p>
<p type="listitem">•  at allir nevndarlimir høvdu verið valdir við vanligari meirilutaavgerð, og ikki, sum nú, av teimum ymisku økjunum</p>
<p type="listitem">•  at vanligur aðalfundir hevði verið hildin einaferð um árið, og annars tá krav varð sett fram um tað,</p>
<p type="listitem">•  at nevndin hevði gjørt fíggjarætlanina, og hendan hevði ikki verið løgd fyri eykaaðalfundin  um heysti, og eykaaðalfundurin skuldi sostatt ikki tikið støðu til møguligar prísbroytingar, og</p>
<p type="listitem">•  at instruktiónsrætturin yvirfyri nevndarlimum og møguleikin hjá kommununum at hava beinleiðis ávirkan á felagið hevði verið formliga avmarkaður.</p>
<p xml:lang="dan">Meting</p>
<p>Kommunupolitikkarar eru partur av útinnandi valdinum, og tað serliga við hesum partinum av útinnandi valdinum er, at kommunalpolitikkarnir hava eitt beinleiðis demokratiskt mandat, og standa til svars mótvegis veljarunum í kommununi fyri virksemið, sum kommunan fremur í kommunalum regi og fyri kommununnar rokning. Sum víst verður á niðanfyri í broti 4.1 hevur ravmagnsframleiðsla frá byrjan av verið roknað sum ein kommunal uppgáva, har tær einstøku kommunurnar sjálvar hava sett hetta í verk, f</p>
<p>Virksemið hjá SEV eigur tí at verða rikið effektivt, og út frá yvirskipaðum samfelagligum áhugamálum um m.a. veitingartrygd, líka atgongd til netið hjá øllum brúkarum av netinum, og útbygging av elkervinum (elverk og net).</p>
<p>Kommunalpolitikkarnir hava, sum nevnt, eitt beinleiðis demokratiskt mandat, og standa til svars mótvegis veljarunum í kommununi fyri virksemið, sum kommunan fremur í kommunalum regi og fyri kommununnar rokning, og kommunustýrislimir eru tengdir at lokaløkjum, og tískil kunnu lokalpolitisk áhugamál hava ávirkan á avgerðir um t.d. útbyggingar. Tá t.d. útbyggingar verða framdar av vatnorkuverkum verður mett at nærum 50% av lønum og keyp av tænastuveitingum fella í nærumhvørvinum. Slíkar útbyggingar hava tískil sera stóra ávirkan á kommunukassan, og tað kann tí vera andsøgn millum tey kommunalpolitisku áhugamálini hjá nevndarlimunum, og atlitið um at tryggja mest skynsama raksturin hjá felagnum. Hetta kann vera óheppið.</p>
<p>Endamál</p>
<p>Endamálið eigur at vera, at virksemið hjá SEV verður rikið effektivt, og út frá yirskipaðum samfelagligum áhugamálum um m.a. veitingartrygd, líka atgongd til netið hjá øllum brúkarum av netinum, og útbygging av elkervinum (elverk og net).</p>
<p>Styrkjan av støðuni hjá nevndini</p>
<p>Hóast felagið ikki verður umlagt til partafelag, og uttan mun til um felagið verður yvirtikið av landinum, er neyðugt til tess at røkka endamálinum um effektivan rakstur út frá yirskipaðum samfelagligum áhugamálum, at støðan hjá nevndini verður styrkt bæði fakliga og í mun til aðalfundin, og at nevndin fær eina støðu líknandi støðuni hjá nevndum í størri partafeløgum, herundir nevndum í partafeløgum hjá landinum.</p>
<p>Kommunalpolitisk áhugamál</p>
<p>Kommunalpolitisk áhugamál kunnu og eiga at røkjast gjøgnum aðalfundin, um kommnurnar eru eigarar. Styrking av støðuni hjá nevndini má hava við sær, at eigaraáhugamál og ella kommunalpolitisk eigaráhugamál ikki kunnu hava so stóra beinleiðis ávirkan á felagið sum í dag. Eftir endamálinum um effektivan rakstur út frá yvirskipaðum samfelagligum áhugamálum eiga hesi áhugamál hinvegin ikki at hava so stóran týdning, tá støða skal takast til, hvønn felagsform SEV eigur at hava.</p>
<p>Tá kommunurnar heftu fyri lánum hjá SEV, kundi hetta kanska grunda, at limakommunurnar høvdu beinleiðis ávirkan á raksturin av SEV, men eftir seinastu viðtøkubroytingunum er SEV lutafelag við avmarkaðari ábyrgd, og limakommunurnar hefta tí ikki longur  fyri felagsins lánum.</p>
<p>Fíggjarætlan og elprísir</p>
<p>Eftir viðtøkunum fyri SEV á hvørjum ári skulu taka støðu til prís og fíggjarætlan. Hetta er ein munandi óvissa fyri leiðslu og nevnd. Hóast aðalfundurin í prinsippinum, sum nevnt omanfyri, kann taka avgerð um øll viðurskifti felagsins, og áleggja nevndini at handla hareftir, kunnu tílík inntriv í leiðslurættin hjá nevndini ikki vera so javnan og inntrívandi, at aðalfundurin í royndum yvirtekur leiðsluna av felagnum, sum eftir vinnufelagslógini skal vera hjá nevndini.</p>
<p>Hetta eigur tí at verða broytt soleiðis, at leiðslan (nevnd og stjórn) kunnu gera fíggjarætlan og áseta elprísir, uttan krav um góðkenning á aðalfundi.</p>
<p>Nevndin</p>
<p>Til tes at styrkja støðuna hjá nevndini, og røkka endamálinum um effektivan rakstur út frá yvirskipaðum samfelagligum áhugamálum eigur SEV at leggjast longur burtur frá kommunalu umsitingini (armslongdarprinsippið), og at fáa nyttu av tí leiðsluskipan og effektiviteti, sum partafelagsformurin gevur m.a. við at fáa professinonel fólk í nevndina.</p>
<p>Nevndin eigur at røkja strategisk mál og sparra og geva mótspæl til leiðsluna. Talan er um eina av størstu fyritøkunum í Føroyum við ognum, lántøku og íløgum í milliardaklassanum. Virkisøkið er sera fakliga avbjóðandi</p>
<p type="listitem">– royndir og førleikar innan el-tøkni, búskap og løgfrøði</p>
<p>eru avgerandi neyðug í nevndini. Nevndin er í verandi skipan sera tengd at tilráðing frá leiðsluni og innanhýsis serfrøði.</p>
<p>Leiðsluskipanin hjá SEV eigur tí at verða broytt soleiðis, at tað skal verða vald ein nevnd við professionellum fólki við vinnuligum- og leiðsuliligum royndum, umframt innlit í elveitingarøkið og brúkara- og samfelagsviðurskifti.</p>
<p>Felagið eigur í hesum sambandinum at fylgja tilmælunum um góða virkisleiðslu.</p>
<p>Landsstýrismaðurin eigur at fáa ávirkan á nevndarsamanseting, annaðhvørt við tilnevningarrætti av einum ella fleiri limum, ella at hann  skal góðkenna nevndarlimirnar.</p>
<p>Avtala við eigararnar av SEV/ Lóggáva</p>
<p>Landsstýrismaðurin kann taka upp samráðingar við eigararnar av SEV um at fremja nevndu broytingar, og um løgfrøðilig ivamál eru, og tað annars er tørvur á tí, kann verða lóggivið um leiðsluviðurskiftini hjá SEV.</p>
<p>4. Eigaraviðurskifti</p>
<p>4.1 Yvirtøka av ognarrættinum til SEV</p>
<p>Hetta brotið lýsir sjónarmiðini hjá umboðunum fyri landsstýrið. Víst verður til fylgiskjal “Notat frá umboðunum fyri landsstýrið  – Yvirtøka av ognarrættinum til SEV”, har spurningurin verður neyvari greinaður.</p>
<p>SEV er eitt felag/stovnur, hvørs leiðslurættur liggur uttanfyri málsræði hjá landinum, og sum er leyst av vanligu umsitingini bæði hjá landinum og hjá kommununum og talar hetta fyri, at landið yvirtekur ognarrættin til SEV.</p>
<p>Ein møgulig broyting av eigaraviðurskiftunum eigur tó einans at fara fram, um tað verður landið, ið verður nýggi eigarin, og við tí fortreyt, at peningur ikki verður tikin úr skipanini við flytingini av eigaraskapinum. Avgerandi er, at tey virðir, sum eru skapt gjøgnum virksemið hjá SEV, og sum eru goldin av elbrúkarunum, vera verandi í SEV. Talan verður sostatt ikki um eina vanliga sølu av SEV, men um eina lógarreguleraða uppgávuflyting frá kommununum til landið.</p>
<p>Elveiting verður mett sum ein av teimum mest týðandi samfelagsuppgávunum í samfelagnum í dag, og samstundis verður staðfest, at samanfall er ikki millum avgerðarrætt og ábyrgd innan elveitingarøkið. Týdningarmikið er, at yvirskipaði politikkurin á orkuøkinum og eftirfylgjandi avgerðir og handlingar fylgjast. Ein av høvðusaktørunum og tann sum hevur eina mest ávirkan á orkuøkið er SEV.</p>
<p>Lógarheimild má fáast til vega um landið skal yvirtaka SEV frá kommununum. Mett verður ikki, at  talan í hesum føri verður um ognartøku, partvís orsakað av, at ein ognartøka prinsipielt er ein flyting av ognarlutum frá einstaklingum til almenningin, og partvíst tí, at talan er um regulering av býti av uppgávum og ognum millum land og kommunu.</p>
<p>Harumframt er viðmerkt, at eginognin hjá SEV er komin av inngjøldum frá brúkarunum, og ikki kommununum, burtursæð frá egininnskotinum við renting. Kommunal luttøka í veitingarvirksemi kann sum grundregla bert fara fram við tí endamáli at uppfylla borgarans tørv á ávísu veitingini. Endamálið hjá kommununum er ikki búskaparligur vinningur til kommunukassan.</p>
<p>Ein søla av SEV til privatar íleggjarar hevði viðført at brúkarin, sum einaferð hevur goldið fyri SEV, skal rinda einaferð afturat, um sølupeningurin hevði verið fluttur eigarunum - kommununum.</p>
<p>Myndugleikin skal góðkenna eina møguliga sølu av SEV, og vísandi til, at eitt av høvuðsendamálunum í elveitingarlógini um, at elframleiðslan ikki má vera dýrari enn neyðugt, má tað vera at meta sum eitt lógligt og sakligt atlit hjá eftirlitsmyndugleikanum at siga nei til, at peningur verður tikin úr skipanini við sølu til privatar.</p>
<p>Um tað beinleiðis var eitt politiskt ynski um, at SEV varð selt privatum íleggjarum, hevði støðan sjálvsagt verið øðrvísi.</p>
<p>Støðan innan eløkið í Danmark og Føroyum kann í nógvum førum ikki samanlíknast. Málið viðvíkjandi elveitingini í Danmark varð loyst við semju, og soleiðis ikki roynt í rættinum. Og danski staturin góðtók einans, at elfeløgini yvirtóku framleiðslu og distributíon við treytum/bindingum um, hvat peningurin kundi nýtast til, og í móti at staturin yvirtók ognarrættin til høvuðsnetið (transmissiónina).</p>
<p>Í Føroyum er sera avmarkað kapping galdandi innan eløkið, nevniliga í tilgongdini, tá ið loyvi (vindloyvi) verða boðin út. Ongin verulig kapping er annars galdandi, hvørki á framleiðslusíðuni og enn minni á netsíðuni. Tí er neyvan nakað, sum talar fyri, at ein líknandi loysn sum í Danmark, skuldi verið viðkomandi í Føroyum.</p>
<p>Ein partvís broyting av eigaraviðurskiftunum - flyting av netpartinum og systemábyrgdini – kann sum alterntiv umhugsast í staðin fyri at landið yvirtekur bæði framleiðslu og netpart. Hetta hevði bøtt um vansarnar við, at samanfall ikki er millum avgerðarrætt og ábyrgd innan elveitingarøkið, og trupulleikarnar, sum kunnu íkoma av, at yvirskipaði politikkurin á orkuøkinum og eftirfylgjandi avgerðir liggja ávikavist hjá landinum og kommununum.</p>
<p>Tilmæli</p>
<p>Mælt verður til, at landsstýrið, fer undir eina samráðing við kommunurnar um at yvirtaka ognarrættin til SEV.</p>
<p>Miðjað eigur at vera eftir semju við kommunurnar um  ognarspurningin, og útgangsstøðið hjá landsstýrinum fyri samráðingum eigur at verða, at:</p>
<p type="listitem">•  ein møgulig broyting av ognarrættinum eigur einans at fara fram, við tí fortreyt, at peningur ikki verður tikin úr skipanini,</p>
<p type="listitem">•  flytingin av ognarrættinum fer fram, sum ein lógarregulerað uppgávuflyting frá kommununum til landið, uttan peningaligt   enndurgjald til kommunurnar,</p>
<p type="listitem">•  ein partvís broyting av eigaraviðurskiftunum - flyting av netpartinum og systemábyrgdini – kann sum alternativ umhugsast í staðin fyri, at landið yvirtekur bæði framleiðslu og netpart.</p>
<p>4.2 Kommunurnar eiga SEV</p>
<p>Í ritinum <span type="quote">“Heildarætlan á elorkuøkinum í Føroyum”</span> verður umrøtt, at landið eigur at vera eigari av SEV. Víðari verður eisini í frágreiðing greitt frá, hvussu ein yvirtøka kann fremjast og hvussu virðið á SEV kann ásetast.</p>
<p>SEV og kommunurnar, sum eigarar av SEV, eru av tí fatan, at ognarskapurin av SEV liggur trygt og væl í hondunum á kommununum. Tað er við kommununum sum eigarar, at SEV er uppbygt og SEV er í dag ein sera væl virkandi veitingarfyritøka, sum tænir føroyska samfelagnum á full tryggan hátt.</p>
<p>Spurningurin hví landið skal eiga SEV er eftir kommunurnar fatan ikki neyvt svaraður. Kommunurnar vilja vísa á verandi viðurskiftir, har landið setir nógvar treytir til SEV, nakrar sambært konsessiónini og nakrar sambært elveitingarlógini. SEV verður rikið eftir viðtøkum, sum eru góðkendar av landinum og ongin broyting kann gerast í viðtøkunum uttan slíka góðkenning. Konsessiónin setur treytir um roknskaparviðurskiftir og har er eisini ásett at elprísir, lántøka og setanartreytir hjá starvsfólkum skulu góðkennast av landinum. Sambært elveitingarlógini skulu allar útbyggingar hava loyvi frá Elveitingareftirlitinum innan hesar kunnu fremjast.</p>
<p>Í sambandi við umrøðuna av virðinum á SEV eru umboðini fyri kommunurnar og SEV av tí fatan, at eginognin er virðið á felagnum. Víst verður til viðlagda skjal <span type="quote">“Arbeiðsskjal um ymisk viðurskifti í sambandi við eina møguliga umskipan av SEV”</span>, har grundgivið verður fyri hesum. Enn hava umboðini ikki hoyrt haldgóðar grundgevingar, sum undirbyggja annað, men eru hesi til taks, vil man sjálvandi taka hesi við í metingum sínum.</p>
<p>Umboðini fyri kommunurnar og SEV eru av tí fatan, at SEV kann ikki yvirtakast av landinum ella øðrum uttan fult endurgjald.</p>
<p>5. Sundurskiljing millum framleiðslu og net</p>
<p>5.1 Endurskoðan av bygnaðinum hjá SEV</p>
<p>Inngangur og bakstøði</p>
<p>Í  hesum parti verður gjørd ein greining av, hvussu framtíðarbygnaðurin í SEV kann tillagast teimum broytingum og ásetingum, sum lagt er upp til í elveitingarlógini frá 2007, heildarætlanini frá 2011 hjá Vinnumálaráðnum, og við støði í teimum útbyggingum, sum projektbólkur 1 tilmælir.</p>
<p>Lagt varð upp til bygnaðarligar broytingar innan elorkuøkið, tá ið elveitingarlógin varð samtykt í 2007. Sum eitt beinleiðis mál at røkka høvuðsendamálunum um m.a. virkisfýsni, møguleikunum fyri fleiri framleiðarum, so lágum elprísi sum gjørligt v.m., eru í elveitingarlógini ítøkiligar ásetingar (bæði í sjálvari lógini og eisini í viðmerkingunum) sum snúgva seg um viðurskifti millum netpart og framleiðslupart.</p>
<p>Í elveitingarlógini er ásett, at roknskapurin hjá SEV skal sundurbýtast í virkisøkini framleiðsla og net, umframt landsstýrismanninum verður heimilað at gera bygnaðarligar broytingar um hetta skuldi verið neyðugt, í og við at partur av virkseminum hjá SEV, kann leggjast undir sjálvstøðuga leiðslu, ella at netvirksemið í síni heild verður lagt í sjálvstøðugt felag.</p>
<p>Eisini eru beinleiðis ásetingar í elveitingarlógini um, at SEV skal ikki gera mismun millum egna framleiðslu og framleiðslu frá øðrum framleiðarum.</p>
<p>Í hjálagda skjali viðv. bygnaðinum hjá SEV er nærri lýsing gjørd av hesum viðurskiftum.</p>
<p>Grundgevingar fyri sundurskiljing</p>
<p>Sundurskiljing av el-framleiðslu og -flutningi er framd í fleiri av okkara grannatjóðum. Høvuðsgrundgevingin hevur verið, at stimbra kapping á fleiri liðum av virðisketuni. Tríggir yvirskipaðir møguleikar eru fyri sundurskiljing innan elorku:</p>
<p>1. Framleiðsla skiljast frá transmissión/distributión</p>
<p>2.  Søla og marknaðarføring skiljast frá transmissión/ distributión</p>
<p>3. Transmissión og distributión skiljast sundur</p>
<p>Tá kapping verður loyvd og stimbrað á teimum liðum av virðisketuni, sum kunnu bera kapping, so vil hetta hava við sær eina røð av fyrimunum:</p>
<p>1.   Stimbrar innovatión, virkisfýsni og effektivitet á kappingarútsettu økjunum</p>
<p>2.   Økir um valmøguleikarnar hjá brúkaranum, økir um produktútboðið og neyvrættar útboðið til eftirspurningin hjá brúkarunum</p>
<p>3.   Minkar tørvin á regulering og eftirliti, og loyvir meira málrættaðari regulering</p>
<p>Tá virksemi, sum ber vanliga kapping, og virksemi, sum ikki ber kapping, eru komplementer  og eigari av monopolvirkseminum eisini skal kappast, hevur hesin aloftast eitt insitament til at taka egna framleiðslu fram um framleiðsluna hjá kappingarneytum. Til tess at fyribyrgja at tær fyrrverandi monopolfyritøkurnar, sum vóru vertikalt integreraðar, forðaðu fyri at aðrir kappingarneytar komu inn har kapping var gjørlig, valdu myndugleikarnir aloftast at sundurskilja framleiðslu, flutning og sølu av elorku.</p>
<p>Einhvør sundurskiljing er dýr at fremja í verki. El-framleiðsla og -flutningur er eisini vinna við synergieffektum millum ymsu liðirnar, t.e. tað eru fyrimunir við at hava felags rakstur – bæði í mun til starvsfólkatilfeingi, gransking og menning, og íløguatburð.</p>
<p>Hetta er tó í minni mun førið við elveiting – har produktið í</p>
<p>stóran mun er standardiserað og endabrúkarin hevur avmarkaðar valmøguleikar.</p>
<p>Tað er at ágóðin frá eini vøru ella tænastu er neyðug av, at ein onnur</p>
<p>vøra ella tænasta er tøk, t.d. er eitt elnet neyðugt, fyri at brúkarin fær ágóðan av el-framleiðslu.</p>
<p>Mátar at skipa sundurskiljing</p>
<p>Tá sundurskiljing verður umhugsað er neyðugt at viðgera teir ymsu hættirnar, sum ein sundurskiljing kann verða skipað eftir. Tað eru í høvuðsheitum seks stig av sundurskiljing:</p>
<p>6. Ognarlig sundurskiljing</p>
<p>5. Løgfrøðilig sundurskiljing við felags ognarskapi</p>
<p>4. Virksemis sundurskiljing við serstakari leiðsluskipan</p>
<p>3. Virksemis sundurskiljing</p>
<p>2. Uppbýti við deildum</p>
<p xml:lang="dan">1. Roknskaparligt uppbýti</p>
<p>Roknskaparligt uppbýti verður roknað sum tað minsta inntrivið, sum kann gerast í raksturin hjá einum vertikalt integreraðari el-fyritøku og ognarlig sundurskiljing er tann mest víttfevnda sundurskiljingin.</p>
<p>Støðan á føroyska el-marknaðinum</p>
<p>SEV eigur og rekur netpartin (transmissión og distributión), hevur systemábyrgd og veitingarskyldu, og eigur og stendur fyri meginpartinum (98%) av føroysku elframleiðsluni. SEV stendur eisini fyri avrokning/sølu mótvegis elbrúkarunum. Sostatt er talan í veruleikanum um bæði monopol á netpartinum og á framleiðslusíðuni.</p>
<p>Tað er týðandi at vísa á, at hóast føroysk lóggáva tryggjar, at kapping kann vera um el-framleiðslu (serliga í mun til vindorku), so er hetta ikki kapping í vanliga týdninginum. Verulig kapping fer einans fram, tá tørvur er á øktari framleiðslu, og útboð av framleiðslumátti verður framt. Tá ein veitari hevur vunnið útboðið, so fær hesin veitarin í veruleikanum ein part av monopolinum upp á hesa framleiðslueindina og sølu av el-framleiðsluni í sáttmálaskeiðinum til prís, sum Elveitingareftirlitið hevur ásett.</p>
<p xml:lang="dan">Cave and Doyle (2007): Network separation and investment</p>
<p>incentives in telecommunications, http://www.kigeit.org.pl/FTP/ ap/sot/07_11_12_podzial_2.pdf</p>
<p>Elveitingarlógin leggur dent á, at møguleiki skal vera fyri fleiri elframleiðarum innan eløkið, og hóast fleiri ásetingar eru í lógini, sum snúgva seg um skilnað millum netpart og framleiðslupart hjá SEV, er neyvan grundarlag fyri at halda, at í elveitingarlógini er lagt upp til eitt tríbýti á føroyska elmarknaðinum, á sama hátt sum t.d. er gjørt í Danmark. Lógin neyvgreinar heldur ikki, á hvønn hátt slíkt uppbýti skal verða framt – ásett er, at roknskaparligt uppbýti skal vera framt og at landsstýrismaðurin hevur myndugleika at krevja virksemissundurskiljing (stig 5) av framleiðslu og neti, um umstøðurnar gera slíka atgerð neyðuga.</p>
<p>Hinvegin er greitt, at við elveitingarlógini frá 2007, er lagt upp til at veruligt grundarlag skal skapast fyri, at tað á framleiðslusíðuni kunnu koma nýggir framleiðarar – serliga innan vindorkuøkið – og at kapping kann vera um tey loyvi, sum verða boðin út. Hetta krevur sum áðurnevnt, at javnbjóðis atgongd til netið verður tryggjað til kappingarneytar á framleiðslusíðuni.</p>
<p>Grundgevingar fyri sundurbýti</p>
<p>Í Heildarætlanini fyri elorkuøkið verða tilmæli gjørd um at leggja netvirksemið fyri seg og framleiðsluvirksemi fyri seg. Serligur dentur verður lagdur á, at hetta vil bøta um møguleikan hjá nýggjum fyritøkum at koma inn á marknaðin fyri el-framleiðslu. Sostatt er tað serliga atlitið til at skapa javnbjóðis karmar fyri øðrum fyritøkum at bjóða seg fram tá el-framleiðsla verður útboðin. Eisini verður dentur lagdur á, at sundurskiljing er viðkomandi sæð út frá einum eftirlits- og myndugleikasjónarmiði, har ógreiðar støður eisini kunnu íkoma, tí ivi kann vera um, hvønn myndugleikin samskiftir við - SEV Net ella við SEV Framleiðslu.</p>
<p>Viðmerkjast kann í hesum sambandi, at SEV hevur ætlanir um at</p>
<p>leggja vindorkuframleiðsluna í dótturfelag.</p>
<p>Hesi viðurskifti eru galdandi, óansæð um SEV verður yvirtikið av</p>
<p>landsstýrinum ella heldur fram sum nú við kommununum sum eigara.</p>
<p>SEV hevur eina serstøðu í føroyskari elveiting. Sannroyndin, at SEV hevur einkarrætt til netvirksemi, og rekur nærum alt framleiðsluvirksemi, ger, at kravið um javnbjóðis og sakliga viðgerð av øðrum framleiðarum verður uppaftur størri. Heldur ikki er tað av tilvild, at hesi viðurskifti eru nevnd í lógarviðmerki</p>
<p>Eftir at elveitingarlógin kom í gildi eru ávísar tillagingar gjørdar bæði í yvirskipaða bygnaðinum hjá SEV, við at SEV varð umskipað til ein partafelagslíkan form, umframt at tillagingar eru gjørdar í innanhýsis bygnaðinum hjá SEV. Serliga viðkomandi er, at roknskaparligt uppbýti er framt.</p>
<p>Tað er ein sannroynd, at við verandi innanhýsis bygnaði í SEV eru tað somu ábyrgdarpersónar - stjóri og deildarstjórar - sum taka avgerðir bæði viðvíkjandi viðurskiftum á netsíðuni og á framleiðslusíðuni. Og samstundis eru tað hesir persónar, sum seta nakrar av týðandi og avgerðandi treytunum, sum eru galdandi fyri nýggjar framleiðarar at framleiða inná netið hjá SEV. Og møguligir nýggir framleiðarar kunnu einans fáa framleiðsluloyvi í kapping við SEV.</p>
<p>Tað kann tykjast at vera ein andsøgn, at stjóri og tekniski stjórin hjá SEV skulu kunnu lúka kravið um sakliga og óvilduga viðgerð á netsíðuni, samstundis sum somu persónar skulu tryggja, at áhugamálini innan framleiðsluna eisini skulu røkjast.</p>
<p>Hetta kann gerast serliga óheppið, tá ið tað ræður um kapping um framleiðsluloyvi. SEV kann undir verandi bygnaði skapa sær fyrimunir, sum kappingarneytar ikki hava møguleika til. Í hesum sambandi kann tað verða trupult hjá myndugleikanum, sum tekur avgerð at tryggja sær, at øðrum umsøkjarum uttan fyri SEV verða sett saklig og óvildug krøv um treytir fyri íbinding í elnetið.</p>
<p>Tað er sostatt av stórum týdningi, bæði sæð frá einum kappingarsjónarmiði og myndugleika-/ eftirlitssjónarmiði, at ivi ikki kann setast við skottið, sum eigur at vera millum elframleiðslu og elnet.</p>
<p>Fyrimunir og vansar við sundurskiljing</p>
<p>Tá net- og framleiðsluvirksemi verður lagt í hvørt sítt felag, er neyðugt at hava eina røð av dupultfunktiónum. Umsiting, leiðsla, tøknilig serfrøði og onnur virkisøki kunnu ikki longur deilast millum virkisøkini, og hetta vil samlað sæð hava við sær øktar kostnaðir. Nærri er greitt frá hesum í hjálgda skjali viðv. bygnaðinum hjá SEV.</p>
<p>Fyrimunir við sundurskiljing</p>
<p type="listitem">• Trupult at diskriminera</p>
<p type="listitem">• Lættari at hava eftirlit</p>
<p type="listitem">• Kann økja kapping</p>
<p>Vansar við sundurskiljing</p>
<p type="listitem">• Kostnaðarmikið</p>
<p type="listitem">•  Trupult at stýra samspælinum millum framleiðslu og forbrúk av elorku</p>
<p type="listitem">• Trupult at koordinera íløgur millum framleiðslu og net</p>
<p>Tilmæli í mun til sundurskiljing av neti og framleiðslu hjá SEV</p>
<p>Mælt verður til, at farið verður undir eina tilgongd, sum í fyrsta umfari hevur til endamáls at gera eitt deildaruppbýti, har SEV bygnaðarliga verður býtt upp í tvær sjálvstøðugar høvuðsdeildir – net og framleiðslu.  Hetta sundurbýti svarar til sundurbýtingarstig nr. 2, og er minsta inntrivið, sum kann gerast í raksturin hjá eini vertikalt integreraðari el-fyritøku, næst aftaná roknskaparligt sundurbýti.</p>
<p>Við hesi broytingini í bygnaðinum hjá SEV verður mett, at høvuðsendamálini í elveitingarlógini um m.a.:</p>
<p type="listitem">• økta varandi orku</p>
<p type="listitem">• veitingartrygd</p>
<p type="listitem">• kapping og</p>
<p type="listitem">• hóskandi elprísir</p>
<p>í framtíðini betri og skjótari kunnu náast í mun til at hildið verður fram verandi bygnaði hjá SEV.</p>
<p>5.2 Skilnaður av net og framleiðslu</p>
<p>Hetta brotið lýsir áskoðanina hjá umboðunum fyri kommunurnar og SEV.</p>
<p>Sundurskiljing í sjálvstøðug feløg</p>
<p>Í tilgongdini fram til at elveitingarlógin bleiv gjørd og eisini í tíðini aftaná, hevur alla tíðina verið at hoyra, at á elveitingarøkinum skal skilnaður gerast millum net og framleiðslu, soleiðis at hesi virkisøki verða løgd  í sjálvstøðug feløg. Hetta verður framført av bæði myndugleikanum, umsitingini, politikarunum, <span type="quote">“kappingarneytunum”</span> o.fl. Eisini er hesin spurningurin umrøddur í <span type="quote">“Heildarætlan á elorkuøkinum í Føroyum”</span>.</p>
<p>Umboðini fyri kommunurnar og SEV eru av tí fatan, at sundurskiljingin av net og framleiðslu í sjálvstøðug feløg ikki skal gerast og skal her greiðast nærri frá tí. Harumframt verður víst til viðlagda skjal <span type="quote">”Notat frá SEV um bygnaðin – skilnaður í net og framleiðslu”</span>, sum er ein nærri útgreining av elveitingarlógini hesum viðvíkjandi og tilhoyrandi tulkingar av tí. SEV og kommunurnar eru av tí fatan, at í dag fer virksemið á elorkuøkinum fram á ein slíkan hátt í mun til elveitingarlógina, at ein sundurskiljing av net og framleiðslu í sjálvstøðug feløg ikki vil bøta.</p>
<p>Elveitingarlógin leggur ikki upp til sundurskiljing í sjálvstøðug feløg og vilja SEV og kommunurnar fegin fáa neyvt svar frá Vinnumálaráðnum hví tey meina at sundurskiljingin skal fremjast. Hvør er vinningurin av at fremja sundurskiljingina. Eitt neyvt svar uppá hesar spurningar hví sundurskiljing skal fremjast og hvørjir fyrimunir eru av hesum gevur SEV og kommununum møguleika at meta um hvussu neyðugt tað er við broytingum á økinum og hvørvítt alternativar loysnir kunnu koma uppá tal. Víst verður eisini til viðlagda skjal <span type="quote" xml:lang="dan">“Unbundling af net og produktionsselskab – Diskussionsoplæg”</span></p>
<p>SEV og kommunurnar vilja enn einaferð føra fram, at man bæði má kenna fyritreytir og ávirkanina av einari broyting, áðrenn man setir eina slíka í gongd. Í hesum førinum manglar í minsta lagi ein týðandi fyritreyt og tað er, at eingin greining av systemábyrgdini fyriliggur. Hvørjar eru veitingarnar millum eindirnar, hvussu verða hesar máldar og gjørdar upp og hvat kosta hesar. Hvussu skal samskiftast og hvussu er ábyrgdarbýtið í øllum viðurskiftunum.</p>
<p>Uttan at kenna systemábyrgdina ber tí heldur ikki til at koma við einum boð uppá, hvat ein sundurskiljing viðførir av meirnýtslu av ymiskum tilfeingi sum viðførir hækkingar í elprísinum. Hetta er beinleiðis í andsøgn við eitt av aðalmálunum í elveitingarlógini, nevniliga at hava so lágar prísir sum møguligt.</p>
<p>Í dag eru øll viðurskiftir greið, SEV hevur systemábyrgdina sambært elveitingarlógina §11, 1. stk., sum sigur, at SEV hevur ábyrgd av, at veitingartrygdin og elgóðskan eru nøktandi.</p>
<p>Tá ið libraliseringin bleiv gjørd í tí evropeiska elsektorinum miðskeiðis í 00’unum sambært direktiv 2003/54/EF, so bleiv júst givið undantak fyri sundurbýti millum net og framleiðslu fyri smærri skipanir.</p>
<p>Deildaruppbýti í SEV</p>
<p>Tað er serliga í sambandi við tey tvey vindútboðini, sum Elveitingareftirlitið hevur staðið fyri, at SEV hevur sæð, at klárheitin í okkara egna samskifti kundi verið betur og greiðari og kann hetta hava  skapt ivamál hjá bæði hjá myndugleikunum og kappingarneytunum.</p>
<p>Eisini kunnu spurningar í dagliga rakstrinum stinga seg upp, har spurnartekin verða sett við, um SEV ger mismun millum egna framleiðslu og framleiðslu hjá øðrum framleiðara. Higartil hevur hetta ikki verið nakar trupulleiki, men SEV skal altíð vera skipað soleiðis, at ivin ikki fyrikemur og at gjøgnumskygni er í øllum handlingum.</p>
<p>Hetta eru sjónarmið, sum hava verið at hoyrt í orðaskiftinum um uppbýti.</p>
<p>Um spurningurin um skilnað av net og framleiðslu kann avgreiðast við t.d. einari umskipan av deildunum í SEV, so kundi tað skapt virði hjá pørtunum, at fólk settu seg saman at skifta orð um tað. Hjá SEV krevur slík umskipan góðkenning í nevndini.</p>
<p>6. Bygnaðurin á myndugleikaøkinum</p>
<p>Elveitingarøkið, sum landsstýrismaðurin í vinnumálum varðar av, verður fyrisitið av Jarðfeingi.</p>
<p>Vinnumálaráðið hevur við delegatión lagt umsitingina av løgtingslóg nr. 59 frá 7. Juni 2007 um framleiðslu, flutning og veit</p>
<p>Eisini er umsitingin av kunngerð nr. 76 frá 5. okt. 1963 um loyvi givið interkommunala ravmagnsfelagnum S.E.V. til nýtslu av vatnkraftini v.m. løgd til Jarðfeingi.</p>
<p>Jarðfeingi er ráðgevandi mótvegis Vinnumálaráðnum í spurningum við tilknýti til elveitingarlógina. Jarðfeingi hevur sektorábyrgdina av orkupartinum á elveitingarøkinum, og harundir ábyrgdina av at útbyggja varandi orkukeldur so skjótt sum tilber og at skunda undir elektrifisering av upphitingini, serliga privatum sethúsum og almennum bygningum.</p>
<p>Virksemið á Orkudeildini hjá Jarðfeingi</p>
<p>Orkudeildin tekur sær av umsitingini á av elveitingarøkinum.</p>
<p>Á framleiðslusíðuni:</p>
<p type="listitem">• Kanningar av framleiðslumøguleikum:</p>
<p><em type="italic">Serligur dentur verður lagdur á at menna varandi orkukeldur og at elektrifisera orkunýtsluna sum heild. Hetta arbeiði verður gjørt í samráð við SEV</em> </p>
<p xml:lang="dan"><em type="italic">Vindorka, vatnorka og vind/vatn pumpuskipanir.</em> </p>
<p><em type="italic">Sjóvarfalsorka.</em> </p>
<p><em type="italic">Kanning av møguleikum at framleiða el til útflutning gjøgnum sjókaðal.</em> </p>
<p><em type="italic">Vindorka beinleiðis til upphiting.</em> </p>
<p type="listitem">•  Arbeiði saman við Vinnumálaráðnum og SEV at ítøkiligera framtíðarætlanir innan elorkuøkið eins og bygnað og eigaraviðurskifti.</p>
<p>Umsitingin av elveitingarlógini:</p>
<p>Á nýtslusíðuni:</p>
<p type="listitem">• Mátingar, viðgerð av úrslitum:</p>
<p><em type="italic">Hitapumpur til jarðhita, sjóhita, luft/vatn  og sólfangarar.</em> </p>
<p type="listitem">• Ráðgeving:</p>
<p><em type="italic">Jarðhita, sjóhita, hitapumpur,  orkuverkætlanir.</em> </p>
<p type="listitem" xml:lang="dan">• Kunning:</p>
<p><em type="italic"> Kunningartilfar, vegleiðingar og  úrslit,  sum m.a. verður lagt á heimasíðu,  samskifta við fjølmiðlar, halda fyrilestrar  og ráðstevnur.</em> </p>
<p>Umsitiningin av elveitingarlógini skal tryggja, at elveitingin í Føroyum verður løgd til rættis við fyriliti fyri veitingartrygd, samfelagsbúskapi og umhvørvi, og stimbra nýtslu av varandi orkukeldum, tó við neyðugum atliti til veitingartrygdina.</p>
<p>Tað er harumframt eitt aðalendamál, at prísurin á ravmagni ikki verður hægri enn neyðugt, og at prísirnir framhaldandi skulu verða eins fyri brúkarar, uttan mun til hvar í Føroyum hesir búgva.</p>
<p>Ítøkiligar ætlanir at økja um varandi orkukeldur:</p>
<p type="listitem">• Framhaldandi útboð av vindorku.</p>
<p type="listitem">•<em type="italic">    </em>Kanna møguleikarnar fyri sjóvarfals-, vatnorkuútbyggingum og pump to storage skipanum í Suðuroy og Vestmanna og møguliga aðrastaðni í Føroyum eisini. </p>
<p>Fyri at tryggja, at elprísirnir ikki verða hægri enn neyðugt, samstundis sum tryggjað verður høg veitingartrygd, verða:</p>
<p type="listitem">• <em type="italic"> </em>áhaldandi lýsingar um fyrimunir og vansar við orkuframleiðslu úr vindi og vatni og hvørji øki í Føroyum, kunnu hugsast at vera best hóskandi til hesi endamál.  </p>
<p type="listitem">• <em type="italic"> </em>Gera kanningar  hvussu framtíðar íløgur í vatn- og vindorku koma at ávirka el-prísirnar. </p>
<p>Virksemi annars:</p>
<p type="listitem">• <em type="italic"> </em>Meta um árligu fíggjarætlanirnar og roknskapirnar hjá el-framleiðarum og netveitara (SEV) </p>
<p type="listitem">• <em type="italic"> </em>Lýsa leypandi útbyggingartørv í sambandi við elframleiðslu í samráð við SEV. </p>
<p type="listitem">• <em type="italic"> </em>Tryggja dagførda vitan innan øki – byggja upp samband við stovnar innan somu øki í grannalondunum. </p>
<p type="listitem">• Viðlíkahald av heimasíðu.</p>
<p type="listitem">• Onnur neyðug málsviðgerð.</p>
<p>Grundgevingarnar fyri skipanini av verandi bygnaði</p>
<p>Í sambandi við, at umsitingin av elveitingarlógini varð løgd aftur til Jarðfeingi 1. juli 2011</p>
<p>Eisini varð víst á, at  tað í viðmerkingunum til elveitingarlógina er ásett, at ætlanin er, at Jarðfeingi skal umsita lógina, og at Jarðfeingi, hóast førleikarnir eru á stovninum, ikki hevur nakran stórvegis leiklut ella ávirkan á elorkuøkinum.</p>
<p>Mett varð sostatt, at flytingin av økinum aftur til Jarðfeingi var við at styrkja fyrisitingina og fokuseringina á økið og at betri møguleiki var fyri at samskipa umsitingarligu karmarnar fyri elveiting og betra um eftirlitið við virkseminum á økinum, eins og at náa málunum í orkupolitikkinum hjá landsstýrinum.</p>
<p>Møguligir trupulleikar við verandi bygnaði</p>
<p>Orkudeildin hevur, sum víst á omanfyri, partvís ráðgevandi uppgávur innan orkunýtslu, og ráðgevandi uppgávur mótvegis verandi og møguligum komandi framleiðarum innan elorkuøkið.</p>
<p>Hetta samstundis, sum Orkudeilin eisini skal røkja kappingareftirlit, taka støðu til broytingar í elprísunum, hava roknskaparligt eftirlit við SEV og øðrum elframleiðarum, veita loyvi til elframleiðslu, og standa fyri útboðum av loyvum til elframleiðslu v.m.</p>
<p>Hetta kann viðføra gegnistrupulleikar, í eini støðu har Orkudeildin t.d. á tí einu síðuni skal ráðgeva ávísum framleiðara, samstundis sum Orkudeildin eisini er loyvis- og eftirlitsmyndugleiki hjá sama framleiðara.</p>
<p>Tilmæli</p>
<p>Mælt verður til, at bygnaðurin á Orkudeildini verður eftirmettur, við atliti til, hvussu man á frægasta hátt byrgir fyri møguligum óhepnum samanrenningum, sum kunnu verða av, at tað í umsitingini av elorkuøkinum bæði eru útførandi uppgávur og eftirlitisuppgávur.</p>
<p>Landavegur 92 Postsmoga 319 FO-110 Tórshavn Tel: +298 346800 sev@sev.fo</p>
<p>sev.fo</p>
<p>Brekkutún 1 Postsmoga 3059 FO-110 Tórshavn Tel: +298 357000 Fax: +298 357001 jardfeingi@jardfeingi.fo</p>
<p>jardfeingi.fo</p>
<p>FYLGISKJØL</p>
<p type="listitem">– BYGNAÐUR OG</p>
<p>OGNARVIÐURSKIFTI Á ELORKUØKINUM Í FØROYUM</p>
<p>Innihaldsyvirlit</p>
<p>Fylgiskjal 1</p>
<p>Fylgiskjal 7</p>
<p>Notat frá SEV um verandi karmar á elorkuøkinum</p>
<p>Notat frá SEV um bygnaðin – skilnaður í  net og framleiðslu</p>
<p>Fylgiskjal 2</p>
<p>Fylgiskjal 8</p>
<p>Elveitingarlógin</p>
<p xml:lang="dan">Unbundling af net og produktionsselskab</p>
<p type="listitem" xml:lang="dan">– Diskussionsoplæg</p>
<p>Fylgiskjal 3</p>
<p>Fylgiskjal 9</p>
<p>Viðtøkur hjá SEV</p>
<p>Endurskoðan av bygnaðinum hjá SEV</p>
<p>Fylgiskjal 4</p>
<p>Fylgiskjal 10</p>
<p>Um ymisk viðurskifti í sambandi við eina møguliga umskipan av SEV</p>
<p>Bygnaðurin á myndugleikaøkinum</p>
<p>Fylgiskjal 5</p>
<p>Fylgiskjal 11</p>
<p>Brot úr <span type="quote">“Heildarætlan á elorkuøkinum í Føroyum”</span></p>
<p>Notat fra A. Hansen um ognarviðurskifti  hjá SEV</p>
<p>Fylgiskjal 6</p>
<p>Yvirtøka av ognarrættinum til SEV</p>
<p>Fylgiskjal 1</p>
<p><em type="bold">Notat frá SEV um verandi karmar á elorkuøkinum </em></p>
<p>Lóg nr. 169 frá 18. mai 1937 om benyttelse af indsøer og vandløb. Við heimild í hesi lógini er hendan kunngerð lýst:</p>
<p type="listitem"> Kunngerð nr. 76 dagfest 5. oktober 1963 um loyvi givið interkommunala</p>
<p>ravmagnsfelagnum S.E.V. til nýtslu av vatnkraftini v.m. og við heimild í hesi</p>
<p>kunngerð eru hendan reglugerð lýst:</p>
<p>o Reglugerð nr. 59 frá 15. november 1967 fyri rakstur og roknskaparførslu v.m.</p>
<p>hjá elfelagnum S.E.V.</p>
<p>Løgtingslóg nr. 134 frá 10. juni 1993um sterkstreymsútbúnað / om stærkstrømsanlæg. Við</p>
<p>heimild í hesi lógini eru hesar kunngerðirnar lýstar:</p>
<p type="listitem"> Kunngerð nr. 171 dagfest 21. september 1993 um  trygdar- og eftirlitsreglur</p>
<p>viðvíkjandi eltilfari.</p>
<p type="listitem"> Kunngerð nr. 173 dagfest 21. september 1993 um  ígildissetan av</p>
<p>sterkstreymsreglugerð v.m.</p>
<p>Løgtingslóg nr. 142 frá 10. juni 1993 um løggilding av elinnleggjarum. Við heimild í hesi</p>
<p>lógini eru hesar kunngerðir lýstar:</p>
<p type="listitem"> Kunngerð nr. 172 dagfest 21. september 1993 um  elinnleggaravirksemi.</p>
<p type="listitem"> Kunngerð nr. 174 dagfest 21. september 1993 um  løggilding av elinnleggjarum.</p>
<p type="listitem"> Kunngerð nr. 175 dagfest 21. september 1993 um  góðkendar royndir og starvskrøv</p>
<p>fyri løggilding av elinnleggjarum.</p>
<p type="listitem"> Kunngerð nr. 176 dagfest 21. september 1993 um  sølu av elinnleggingartilfari til</p>
<p>nýtara.</p>
<p type="listitem"> Kunngerð nr. 111 dagfest 10. oktober 1994 um  gjøld fyri løggilding av</p>
<p>elinnleggjarum.</p>
<p>Løgtingslóg nr. 59 frá 7. juni 2007 um framleiðslu, flutning og veiting av ravmagni</p>
<p>(Elveitingarlógin), sum seinast broytt við løgtingslóg nr. 79 frá 7. juni 2012. Við heimild í hesi lógini eru hesar kunngerðir lýstar:</p>
<p type="listitem"> Kunngerð nr. 79 dagfest 28. august 2008 um  at leggja kærumyndugleikan eftir</p>
<p>ymsum løgtingslógum til Vinnukærunevndina.</p>
<p type="listitem"> Kunngerð nr. 121 dagfest 22. december 2008 um  gjald fyri umsitingina av</p>
<p>elveitingarlógini.</p>
<p>Við tað at SEV er eitt interkommunalt lutafelag, so er ávísar ásetingar í løgtingslóg nr.  87 frá</p>
<p>17. mai 2000 um kommunustýri (kommunustýrislógin), sum broytt við løgtingslóg nr.  71 frá</p>
<p>6. mai 2003 eisini galdandi fyri felagið. §50 ásettir at “ein kommuna kann einans taka lut í</p>
<p>vinnuligum virksemi, um so er, at virksemið tænir einum almannagagnligum endamálið og ikki hevur vinning fyri eyga” og §51 ásetir at “kommunusamstørv, ið hava við sær avmarkingar í teimum  lógarásettu heimildunum, sum kommunustýrið hevur eftir hesi lóg,</p>
<p>kunnu bert setast á stovn, um so er, at landsstýrismaðurin góðkennir eina tílíka samstarvsavtalu. Elveitingarlógin frá 7. juni 2007 ásetir í §3, at <span type="quote">“kommunur kunnu luttaka í elveitingarvirksemi sbrt. §1, stk 1, uttan mun til ásetingarnar í §50, stk 1 í kommunustýrislógini. Víðari er í §10, 1.stk ásett, at “netvirksemið skal fíggjarliga hvíla í sær sjálvum, soleiðis at inntøkurnar eru hóskandi til at gjalda fyri rakstur og ætlaðar neyðugar íløgur”</span>.</p>
<p>Sambært lógarkønum (skjal B í brævi til Vinnumálaráðið dagfest tann 7. februar 2012) verður vanliga hildið, at eitt hvíla í sær sjálvum principp er galdandi fyri kommunalt</p>
<p>veitingarvirksemi. Hetta vil siga, at inntøkur og útreiðslur skulu javnviga, ikki einstaka árið,</p>
<p>men yvir eitt ávíst áratal.</p>
<p>Somuleiðis er løgtingslóg nr. 133 frá 10. juni 1993 um innlit í fyrisitingina, sum broytt við</p>
<p>løgtingslóg nr. 76 frá 8. mai 2001eisini galdandi fyri SEV eins og løgtingslóg nr. 132 frá 10. juni 1993 um fyrisitingarlóg / om forvaltning.</p>
<p>Kunngerð nr. 76 frá 5 oktober 1963 ásetir, at viðtøkur loyvihavarans skulu vera góðkendar av</p>
<p>landsstýrinum og kunnu  ikki broytast uttan góðkenning tess. Hendan góðkenning krevst eisini til, ...... e) at loyvishavarin tekur verks- ella rakstrarlán, f) broytingar í galdandi reglum</p>
<p>fyri starvsfólki, um normering, lønir, eftirlønir og arbeiðstíð... Víðari ásetir kunngerðin, at</p>
<p>tilnevning av fyrisitandi stjóra krevur góðkenning frá landsstýrinum.</p>
<p>Reglugerð nr. 59 frá 15. november 1967 ásetir, at lánupptøka skal vera góðkend av landsstýrinum. Eisini ásetir reglugerðin, at virkir felagsins skulu á hvørjum ári í minsta lagi</p>
<p>skrivast av í mun til virðislækkingina.</p>
<p>Sambært viðtøkunum hjá SEV er endamál felagsins er at fáa til vega elmegi og býta hana</p>
<p>millum íbúgvar limakommunanna. Endamál felagsins skal fremjast sambært vinnuligum meginreglum, á búskaparligum tryggum støði og við fyrilit fyri náttúru og umhvørvi.</p>
<p>Roknskapurin skal fylgja reglunum í ársroknskaparlógini við teimum tillagingum, sum mettar</p>
<p>vera neyðugar, og reglurnar um minstukrøv til bókhald og bókhaldslógin  skulu vera galdandi</p>
<p>fyri roknskaparførsluna. Nevndin kann áseta nærri reglur um roknskaparførsluna. Aðalfundurin velur ríkisgóðkendan grannskoðara, sum skal grannskoða roknskaparførsluna</p>
<p>og fíggjarstand felagsins. Hesin grannskoðari skal vera góðkendur av landsstýrinum. Harumframt skal <span type="quote">“SEV hava serstakan roknskap fyri netvirksemið”</span> sambært elveitingarlógin frá 7. juni 2007 §10, 2. stk.</p>
<p>Í spurninginum um hvørja raðfesting drekkivatn hevur í forhold til orkuframleiðslu er</p>
<p>lógarkønur (Dánjal Magnussen í notati frá 15. december 1993) komin til ta niðurstøðu, at</p>
<p>kommunan kann eftir lóg nr. 63 frá 1. apríl 1909 fyri Føroyar um vatnleiðingar taka vatn til</p>
<p>húsbrúk og til skip um so er, at bygdarráðið heldur hetta vera neyðugt fyri <span type="quote" xml:lang="dan">“det almene vel”</span>. Í hesum føri hava øll skyldu til at lata tað vatn, sum neyðugt er eins og lata lendi til</p>
<p>leidningarnar. Afturfyri skal kommunan lata fult endurgjald fyri tann skaða ella tarn sum</p>
<p>hesin vatnleiðingur ger eigara ella rættindahavara.</p>
<p><em type="bold">3.2 Uppgávur og virksemi </em></p>
<p><em type="bold">3.2.1 Uppgávur hjá landsstýrismanninum í mun til elveitingarlógina </em></p>
<p>Sambært elveitingarlógini frá 7. juni 2007 hevur landsstýrismaðurin fleiri týðandi uppgávur, sum er stýrandi av stórum pørtum av virkseminum á elveitingarøkinum.</p>
<p>Landsstýrismaðurin skal geva loyvi til alla framleiðslu av ravmagni og setir hann eisini</p>
<p>treytirnar. Víðari verður ásett, at hann kann lata royndarloyvi til elframleiðslu og at avtala um</p>
<p>keyp av hesi framleiðsluni kann gerast í samráð við SEV. Landsstýrismaðurin kann í</p>
<p>sambandi við veitan av loyvi ella seinni seta krav um, at loyvishavarar samstarva um útbúnað og savningarøki. Um loyvishavararnir ikki finna semju um samstarv, kann</p>
<p>landsstýrismaðurin taka avgerð hesum viðvíkjandi.</p>
<p>Tað kann verða lýst alment eftir umsóknum, tá ið loyvi til framleiðslu av ravmagni úr vindorku verður veitt. Áðrenn lýst verður eftir umsóknum, ella áðrenn umsókn verður</p>
<p>viðgjørd uttan at lýst er eftir umsóknum frammanundan, skal landsstýrismaðurin ráðføra seg</p>
<p>við SEV. Um umsókn er komin um at veita loyvi til framleiðslu úr vindorku, uttan at alment</p>
<p>er lýst eftir umsóknum, og landsstýrismaðurin metir, at umstøðurnar og umsóknin tala fyri, at</p>
<p>umsóknin eigur at verða viðgjørd, skal landsstýrismaðurin gera av, at loyvi bert kann verða givið aftaná, at alment hevur verið lýst, at umsókn um loyvi er móttikin, og at onnur áhugað</p>
<p>kunnu søkja um sama loyvi við eini freist upp á í minsta lagi 60 dagar frá tí, at lýst varð.</p>
<p>Landsstýrismaðurin kann veita loyvi til, at avlopsorka frá øðrum virksemi kann leiðast inn á</p>
<p>elnetið. Landsstýrismaðurin ásetir í loyvinum og/ella í kunngerð nærri treytir fyri hetta virksemið. Áðrenn landsstýrismaðurin veitir loyvi skal hann ráðføra seg við SEV.</p>
<p>Loyvi krevst frá landsstýrismanninum til netvirksemið, t.e. flutningur av ravmagni, frá</p>
<p>framleiðslustaði til brúkara. Loyvið verður latið við treytum, ið landsstýrismaðurin ásetur.</p>
<p>Landsstýrismaðurin kann, eftir samráðingar við SEV, krevja, at virknisfremjandi tiltøk verða sett í verk fyri støðugt at betra um raksturin av netvirkseminum.</p>
<p>SEV skal í samráð við landsstýrismannin leggja til rættis og meta um framtíðar tørv á at</p>
<p>byggja út ravmagnsframleiðsluverk og –net.</p>
<p>Landsstýrismaðurin kann áseta nærri reglur við tí endamáli at tryggja, at treytirnar í og</p>
<p>endamálið við netvirkseminum verða lokin, herundir reglur um, hvussu prísur til brúkara skal</p>
<p>roknast, hvussu nøktandi veitingartrygd og elgóðska verða hildin, gerð av serstøkum</p>
<p>roknskapi, upplýsingarskyldur mótvegis brúkarum, loyvishavarum og landsstýrismanni, gagnnýtslu av varandi orkukeldum, reglur um at seta í verk virknisfremjandi tiltøk o.a. Um</p>
<p>SEV brýtur sínar skyldur um serstakan roknskap, misnýtir marknaðarstøðu sína, ella um</p>
<p>serlig samfelagsatlit gera seg galdandi, kann landsstýrismaðurin krevja, at partur av</p>
<p>virkseminum verður lagdur undir sjálvstøðuga leiðslu, ella at netvirksemið í síni heild verður</p>
<p>lagt í sjálvstøðugt felag við sjálvstøðugari leiðslu.</p>
<p>Tað áliggur SEV at gera veitingarætlan fyri umstøður, tá ið neyðugt verður at skamta</p>
<p>elveitingina. Ætlanin skal góðkennast av landsstýrimanninum.</p>
<p>SEV skal gera almennar treytir fyri viðurskifti síni við allar brúkararbólkar. Almennu treytirnar skulu góðkennast av landsstýrismanninum.</p>
<p>Góðkenning krevst frá landsstýrismanninum til at leggja háspenningslinjur til transmissjón av</p>
<p>ravmagni.</p>
<p>Landsstýrismaðurin hevur rætt til at fáa allar upplýsingar, sum verða mettar neyðugar til útinnan av eftirliti við virksemi sambært elveitingarlógini.</p>
<p>Loyvi til framleiðslu og til netvirksemi eru undantikin rættarsókn og kunnu hvørki beinleiðis</p>
<p>ella óbeinleiðis avhendast ella veðsetast, uttan so at landsstýrismaðurin gevur loyvi frammanundan og góðkennir treytirnar í sáttmálanum partanna millum.</p>
<p>Landsstýrismaðurin hevur útdelegerað heimildir sínar sambært elveitingarlógina til</p>
<p>Jarðfeingi.</p>
<p><em type="bold">3.2.2 Uppgávur hjá landsstýrismanninum í mun til lógina um sterkstreymsútbúnað </em></p>
<p>Sambært lógina um sterkstreymsútbúnað hevur landsstýrismaðurin eisini aðrar týðandi</p>
<p>uppgávur á elveitingarøkinum.</p>
<p>Landsstýrið ásetir reglur um 1) gerð og rakstur av sterkstreymsútbúnaðum, 2) framleiðslu,</p>
<p>eftirkannan, góðkenning, sølu og nýtslu av eltilfari og 3) gerð og rakstur av øðrum</p>
<p>útbúnaðum, ið standa hættisliga nær ella hava samband við sterkstreymsútbúnað.</p>
<p>Landsstýrið kann heimila elnevndini á nærri avmarkaðum økjum at áseta reglurnar á</p>
<p>omanfyri nevndu økjum.</p>
<p>Eftirlitið við, at tær ásettu reglurnar verða hildnar, verður útint av elnevndini sbr. reglum, ið</p>
<p>landsstýrið ásetir.</p>
<p>Landsstýrið kann áseta reglur um, at eigarar og nýtarar av sterkstreymsútbúnaðinum,</p>
<p>virkiseigarar, innflytarar og menn, ið selja eltilfar, hava skyldu at geva allar upplýsingar, sum</p>
<p>elnevndin metir vera neyðugar til tess at útinna eftirlitið.</p>
<p>Tá ið almannagagnið krevur tað, kann landsstýrið loyva, at farið verður undir ognartøku</p>
<p>viðvíkjandi fastari ogn eftir reglum í lógini, til at leggja undir ella oman jarðarleiðingar við</p>
<p>mastrum, transformarastøðum o.t., ið hoyra til, tá ið útbúnaðurin er ætlaður til býti av elmegi</p>
<p>til spenningar niðan fyri 50 kV.</p>
<p>Landsstýrið kann eftir tilmæli frá elnevndini heilt ella lutvíst avhenda eftirlitið við</p>
<p>innleggingum til eigaran ella nýtaran av teimum útbúnaðum, haðani avvarandi innleggingar</p>
<p>fáa streym.</p>
<p><em type="bold">3.2.3 Uppgávur hjá SEV samsvarandi elveitingarlógina </em></p>
<p>Feløg, sum hava loyvi at framleiða ravmagn, og sum eru íbundin netið, hava skyldu at fylgja</p>
<p>boðum frá SEV um broytingar í framleiðsluni, fyri at tryggja ein munadyggan rakstur og eina</p>
<p>hóskandi veitingartrygd og elgóðsku.</p>
<p>SEV fær loyvi til netvirksemi. SEV skal íbinda loyvishavarar til framleiðslu av ravmagni í</p>
<p>netið. SEV hevur skyldu at binda allar brúkarar av ravmagni í netið, um ikki serlig viðurskifti</p>
<p>gera seg galdandi.  Tá SEV ásetir prísir fyri ravmagn til brúkara, skal munur ikki gerast á, hvar brúkari býr.</p>
<p>SEV hevur ábyrgd av, at veitingartrygdin og elgóðskan eru nøktandi. SEV skal arbeiða fyri,</p>
<p>at størst møguligur partur av elframleiðsluni, ið til eina og hvørja tíð er tøk, er úr varandi</p>
<p>orkukeldum.  SEV skal í samráð við landsstýrismannin leggja til rættis og meta um framtíðar tørv á at byggja út ravmagnsframleiðsluverk og -net. SEV skal harumframt: 1) máta</p>
<p>elnøgdina, ið verður framleidd, og elnøgdina, ið verður seld og 2) vera landsstýrismanninum</p>
<p>til hjálpar í sambandi við eftirlitsarbeiði hansara.</p>
<p>Til at tryggja, at SEV kann liva upp til sína skyldu um at halda eina nøktandi veitingartrygd og elgóðsku kann SEV til eina og hvørja tíð geva boð til annan framleiðara um broyting í framleiðslu, ella, um neyðugt, kobla framleiðara av netinum.</p>
<p>SEV hevur skyldu at keypa tað ravmagn, sum verður framleitt av loyvishavarum sambært loyvunum. SEV skal ikki gera mismun millum egna framleiðslu og framleiðslu frá øðrum framleiðarum.</p>
<p>Tað áliggur SEV at gera veitingarætlan fyri umstøður, tá ið neyðugt verður at skamta</p>
<p>elveitingina. Ætlanin skal góðkennast av landsstýrimanninum.</p>
<p>SEV skal gera almennar treytir fyri viðurskifti síni við allar brúkararbólkar. Almennu</p>
<p>treytirnar skulu góðkennast av landsstýrismanninum.</p>
<p><em type="bold">3.2.4 Uppgávur hjá SEV samsvarandi viðtøkum felagsins </em></p>
<p>Evsta vald felagsins er aðalfundurin. Á aðalfundinum  møta limakommunurnar. Hvør</p>
<p>limakommuna hevur eina atkvøða fyri hvørt byrjað 1000 íbúgvatal.</p>
<p>Aðalfundirnir hava m.a. hesi mál til viðgerðar: Frágreiðingar frá nevndini um felagsins</p>
<p>virksemi, grannskoðaður roknskapur og fíggjarjavni til góðkenningar, uppskot til fíggjarætlan</p>
<p>fyri komandi rakstrarár til góðkenningar, møguligt val av nevnd ella einstøkum nevndarlimi í</p>
<p>starvstíð nevndarinnar, broyting av viðtøkum felagsins, játtan av limaskapi í og úrgongu úr</p>
<p>felagnum og at taka felagið av.</p>
<p>Hvør limakommuna letur innanfyri kommunumark felagnum ókeypis til handa ta vídd, ið tørvar til háspennings- og lágspenningsleiðingar, transformarastøðir og til vegir til støðirnar. Limakommuna bindur seg árliga at gjalda felagnum eina peningaupphædd svarandi til tann kommunu- og grundskatt, sum felagnum er álíknað í kommununi. Fyri skyldur felagsins ábyrgjast ognir felagsins. Limakommunurnar ábyrgjast ikki fyri skyldur felagsins útyvir innskotspeningin.Limakommunurnar ábyrgjast tó fyri skyldum felagsins yvirfyri starvsfólkum felagsins, ein fyri allar og allar fyri eina, og sínámillum í mun til íbúgvaratalið.</p>
<p>Til at hava yvirstjórn í felagsins viðurskiftum verður á aðalfundinum vald ein nevnd.</p>
<p>Í nevndina verða valdir sjey limir soleiðis, at Vága, Streymoyar, Eysturoyar, Norðoya og Sandoyar sýslur hvør velja ein, Suðuroyggin ein og Tórshavnar kommuna ein nevndarlim.Valið fer fram á tann hátt, at limakommunurnar í hvørjum øki sær seta upp valevnir og atkvøða um hesi. Um nevndarlimur flytur úr økinum, har hann er valdur, tekur varalimurin við, og nýggjur varalimur verður valdur. Starvstíðin hjá nevndini er hin sama sum hjá bý- og bygdaráðum, fráfarandi nevndin verður tó sitandi, til nýggj er vald.</p>
<p>Undir ábyrgd fyri aðalfundinum skipar nevndin fyri felagnum og valdar ognum tess, herundir at keypa, selja og veðseta føstu ognir felagsins.</p>
<p>Eftir tilmæli frá nevndini tekur aðalfundurin avgerð um nýtslu av yvirskoti ella rindan av halli sambært góðkenda ársroknskapin.</p>
<p>Nevndin skal eisini: a. Seta stjóra og, eftir tilmæli frá stjóranum, deildarstjórar og áseta setanartreytir og reglugerðir fyri stjóra og deildarstjórar. b.Eftir tilmæli frá stjóranum seta rakstrarleiðara. c. Áseta samsýning fyri ferðakostnað eins og dagpening o.a.m. d. Eftir tilmæli frá stjóranum taka avgerðir um bygnað felagsins, herundir býtið av virkseminum m</p>
<p>Nevndin ger annars sjálv starvsskipan sína.</p>
<p>Nevndin ger neyðugar tekniskar reglugerðir, streymveitingartreytir og gjaldsskráir.</p>
<p>Á hvørjum ári syrgir nevndin fyri, at gjørd verður fíggjarætlan fyri komandi rakstrarár. Fíggjarætlanin fyri komandi rakstrarár skal leggjast fram á eykaaðalfundi til viðgerðar.  Fíggjarætlanin skal umframt eina rakstrarætlan yvir inntøkur og útreiðslur eisini vísa eina meting av gjaldføri, íløgum felagsins og møguligari lántøku. Í fíggjarætlanini verða prísirnir sbr. gjaldskráunum ásettir, og skulu teir laga seg eftir fíggjarstøðuni.</p>
<p><em type="bold">3.2.5 Aðrar uppgávur hjá SEV </em></p>
<p>Nevndin hevur í 2012 dagført starvskipan sína og reglugerðina fyri viðurskiftir millum</p>
<p>nevndina, stjóra, deildarstjórar og rakstrarleiðara.</p>
<p>Hina dagligu fyristøðu felagsins hevur stjórin. Stjórin og deildarstjórarnir hava, hvør á sínum øki, skyldu at ansa eftir, at fyrisiting,umsiting av virkjum og virkisarbeiðir elfelagsins verða gjørd á besta hátt, og hava teir ábyrgd fyri, at gjørt verður eftir teimum lógum og reglum, ið hitt almenna fyrisetur.</p>
<p>SEV eigur 50 % av P/F Fjarhitafelagið saman við Tórshavnar kommunu, sum eigur hina helvtina. Avtalur eru gjørdar millum SEV og Fjarhitafelagið í avlopshitan á Sundsverkinum</p>
<p>og fyriliggur eisini leigusáttmáli um hølir partanna millum.</p>
<p>SEV eigur 20 % av P/F Føroya DátuSavn. Hinir eigararnir eru Føroya Tele,</p>
<p>Umhvørvisstovan, Landsverk, Tórhsvnar kommuna og Klaksvíkar kommuna. Føroya DátuSavn er eitt hálvalment partafelag, hvørs endamál er at tæna sínum eigarum við</p>
<p>viðkomandi tænastum, og eisini at framleiða og selja kort og myndakort til stovnar,</p>
<p>kommunur, fyritøkur og privatpersónar.</p>
<p>Fylgiskjal 2</p>
<p><em type="bold">Elveitingarlógin </em></p>
<p>Løgtingslóg nr. 59 frá 7. juni 2007 um framleiðslu, flutning og veiting av</p>
<p>ravmagni, sum seinast broytt við løgtingslóg nr. 79 frá 7. juni 2012</p>
<p><em type="bold">Kapittul 1 Endamál og gildisøki  </em></p>
<p><em type="bold">   § 1.</em> Lógin er galdandi fyri framleiðslu, flutning og veiting av ravmagni </p>
<p>(elveitingarvirksemi).     <em type="italic">Stk. 2. </em>Lógin er galdandi á føroyskum land-, sjó-, hav- og landgrunsøki. <em type="italic"> </em></p>
<p><em type="italic">   Stk. 3.</em> Lógin er ikki galdandi fyri skip og fyri havstøðir, sum reka virksemi sambært </p>
<p>løgtingslóg nr. 31 frá 16. mars 1998 um kolvetnisvirksemi.</p>
<p>   <em type="bold">§ 2.</em> Øll hava rætt til, móti gjaldi, at fáa veiting av ravmagni.  </p>
<p>   <em type="bold">§ 3.</em> Kommunur kunnu luttaka í elveitingarvirksemi sbrt. § 1, stk 1, uttan mun til ásetingarnar í § 50, stk 1 í kommunustýrislógini.  </p>
<p><em type="bold">Kapittul 2 Framleiðsla av ravmagni  </em></p>
<p><em type="bold">   § 4.</em> Framleiðsla av ravmagni, ætlað til flutnings á elnetinum við loyvi eftir § 9, er einans </p>
<p>loyvd við loyvi frá landsstýrismanninum.     <em type="italic">Stk. 2.</em> Loyvi verður latið fyri tíðarskeið, ikki longri enn 20 ár, og kann verða longt við í mesta lagi 20 árum í senn.     <em type="italic">Stk. 3.</em> Loyvi kann bert veitast umsøkjarum, sum hava neyðugan sakkunnleika, førleika og fíggjarorku til tað virksemi, sum loyvi verður veitt fyri.<em type="italic"> </em>    <em type="italic">Stk. 4.</em> Landsstýrismaðurin kann lata royndarloyvi til elframleiðslu, har ætlanin er at gera royndir við nýggjari tøkni, tengd at granskingar- og menningarverkætlanum. Royndarloyvi til elframleiðslu kann ikki veitast fyri meira enn 5 ár í senn. Í samráð við SEV kann avtala gerast um keyp av hesi framleiðslu.     <em type="italic">Stk. 5.</em> Landsstýrismaðurin kann í sambandi við veitan av loyvi ella seinni seta krav um, at loyvishavarar samstarva um útbúnað og savningarøki. Um loyvishavararnir ikki finna semju um samstarv, kann landsstýri</p>
<p>   <em type="bold">§ 5.</em><em type="italic"> 1) </em>Tá landsstýrismaðurin viðger umsókn um loyvi eftir § 4 til bygging av nýggjum verkum til framleiðslu av ravmagni úr jarðrunnum brennievnum, vindorku ella úr vatnorku, skal hann taka atlit til orkupolitikk landsins, umframt til rættin hjá SEV at gagnnýta vatnorkuna og til orkutørv landsins, sbrt. § 11, stk. 3.     <em type="italic">Stk. 2</em><em type="italic">. 2) 1) </em>Tað kann verða lýst alment eftir umsóknum, tá ið loyvi eftir § 4 til framleiðslu av ravmagni úr vindorku verður veitt. Áðrenn lýst verður eftir umsóknum, ella áðrenn umsókn verður viðgjørd uttan at lýst er eftir umsóknum frammanundan, skal landsstýrismaðurin ráðføra seg við SEV, sbrt. § 11, stk. 3.  </p>
<p>   <em type="italic">Stk. 3.</em><em type="italic"> 1) </em>Um umsókn er komin um at veita loyvi til framleiðslu úr vindorku, uttan at alment er lýst eftir umsóknum, og landsstýrismaðurin metir, at umstøðurnar og umsóknin tala fyri, at umsóknin eigur at verða viðgjørd, skal landsstýrismaðurin gera av, at loyvi bert kann verða givið aftaná, at alment hevur verið lýst, at umsókn um loyvi er móttikin, og at onnur áhugað kunnu søkja um sama loyvi við eini freist upp á í minsta lagi 60 dagar frá tí, at lýst varð.     <em type="italic">Stk. 4.</em><em type="italic"> 2) 1) </em>Landsstýrismaðurin kann veita loyvi til, at avlopsorka frá øðrum virksemi kann leiðast inn á elnetið. Landsstýrismaðurin ásetir í loyvinum og/ella í kunngerð nærri treytir fyri hetta virksemið. Áðrenn landsstýrismaðurin veitir loyvi, skal hann ráðføra seg við SEV.     <em type="italic">Stk. 5. 2) 1) </em>Landsstýrismaðurin kann lata verða við at geva teimum loyvi, ið søkt hava.  </p>
<p>   <em type="bold">§ 6.</em> Loyvi eftir § 4 verða latin við treytum, ið landsstýrismaðurin ásetir. Treytir kunnu setast við slag av orkukeldu, framleiðslurætt og -skyldu, tøkan framleiðslumátt, íbinding í netið, hvussu prísur skal roknast, gagnnýtslu av avlopsorku, upplýsingarskyldu mótvegis landsstýrismanninum og SEV, um uppseting og burturbeining av útbúnaði, tíðarfreistir o.a.  </p>
<p>   <em type="bold">§ 7.</em> Feløg, sum hava loyvi at framleiða ravmagn, og sum eru íbundin netið, hava skyldu at fylgja boðum frá SEV, sbrt. § 11, stk 5 um broytingar í framleiðsluni, fyri at tryggja ein munadyggan rakstur og eina hóskandi veitingartrygd og el-góðsku.     <em type="italic">Stk. 2.</em> Feløg, sum hava loyvi til framleiðslu av ravmagni, og sum eru íbundin netið, hava skyldu at boða SEV frá ætlaðum broytingum í framleiðsluni innan eina hóskandi freist, ið SEV ásetir.  </p>
<p>   <em type="bold">§ 8.</em> Loyvishavari, ið ætlar at halda fram við virkseminum, eftir at loyvisskeiðið er farið, skal í minsta lagi 2 ár undan, at loyvið til framleiðslu rennur út, søkja um leinging av loyvinum.     <em type="italic">Stk. 2.</em> Um loyvishavari ætlar at gevast við framleiðslu, kann landsstýris-maðurin í samráð við SEV, um serlig viðurskifti gera seg galdandi, taka avgerð um framhaldandi rakstur av verkinum móti fullum endurgjaldi.  </p>
<p><em type="bold">Kapittul 3 Netvirksemi  </em></p>
<p><em type="bold">   § 9.</em> Loyvi krevst frá landsstýrismanninum til netvirksemi, t.e. flutningur av ravmagni, frá </p>
<p>framleiðslustaði til brúkara. Loyvið verður latið við treytum, ið landsstýrismaðurin ásetir.     <em type="italic">Stk. 2.</em> SEV fær loyvi til netvirksemi eftir stk 1.     <em type="italic">Stk. 3.</em> SEV skal íbinda loyvishavarar til framleiðslu av ravmagni í netið.     <em type="italic">Stk. 4.</em> SEV hevur skyldu at binda allar brúkarar av ravmagni í netið, um ikki serlig viðurskifti gera seg galdandi.     <em type="italic">Stk. 5.</em> Tá SEV ásetir prísir fyri ravmagn til brúkara, skal munur ikki gerast á, hvar brúkari býr.  </p>
<p>   <em type="bold">§ 10</em><em type="italic">.</em> Netvirksemið skal fíggjarliga hvíla í sær sjálvum, soleiðis at inntøkurnar eru hóskandi til at gjalda fyri rakstur og ætlaðar neyðugar íløgur.     <em type="italic">Stk. 2. </em>SEV skal hava serstakan roknskap fyri netvirksemið.     <em type="italic">Stk. 3.</em> Landsstýrismaðurin kann, eftir samráðingar við SEV, krevja, at virknisfremjandi tiltøk verða sett í verk fyri støðugt at betra um raksturin av netvirkseminum.  </p>
<p>   <em type="bold">§ 11.</em> SEV hevur ábyrgd av, at veitingartrygdin og elgóðskan eru nøktandi.     <em type="italic">Stk. 2. </em>SEV skal arbeiða fyri, at størst møguligur partur av elframleiðsluni, ið til eina og hvørja tíð er tøk, er úr varandi orkukeldum.  </p>
<p>   <em type="italic">Stk. 3. </em>SEV skal<em type="italic"> </em>í samráð við landsstýrismannin leggja til rættis og meta um framtíðar tørv á at byggja út ravmagnsframleiðsluverk og -net.     <em type="italic">Stk. 4.</em> SEV skal harumframt:  </p>
<p>1) máta elnøgdina, ið verður framleidd, og elnøgdina, ið verður seld,</p>
<p>2) vera landsstýrismanninum til hjálpar í sambandi við eftirlitsarbeiði hansara.</p>
<p>   <em type="italic">Stk. 5.</em> Til at tryggja, at SEV kann liva upp til sína skyldu um at halda eina nøktandi veitingartrygd og elgóðsku sbrt. stk. 1, kann SEV til eina og hvørja tíð geva boð til annan framleiðara um broyting í framleiðslu, ella, um neyðugt, kobla framleiðara av netinum.  </p>
<p>   <em type="bold">§ 12.</em> SEV hevur skyldu at keypa tað ravmagn, sum verður framleitt av loyvishavarum sambært loyvunum.     <em type="italic">Stk. 2.</em> SEV skal ikki gera mismun millum egna framleiðslu og framleiðslu frá øðrum framleiðarum.     <em type="italic">Stk. 3. </em>Landsstýrismaðurin kann áseta nærri reglur við tí endamáli at tryggja, at treytirnar í og endamálið við hesum kapitli verða lokin, herundir reglur um, hvussu prísur til brúkara skal roknast, hvussu nøktandi veitingartrygd og el-góðska kann verða hildin, gerð av serstøkum roknskapi, upplýsingarskyldur mótvegis brúkarum, loyvishavarum og landsstýrismanni, gagnnýtslu av varandi orkukeldum, reglur um at seta í verk virknisfremjandi tiltøk o.a.     <em type="italic">Stk. 4.</em> Um SEV brýtur sínar skyldur um serstakan roknskap sbrt. § 10, stk 2, misnýtir marknaðarstøðu sína, ella um serlig samfelagsatlit gera seg galdandi, kann landsstýrismaðurin krevja, at partur av virkseminum verður lagdur undir sjálvstøðuga leiðslu, ella at netvirksemið í síni heild verður lagt í sjálvstøðugt felag við sjálvstøðugari leiðslu.  </p>
<p>   <em type="bold">§ 13.</em> Tað áliggur SEV at gera veitingarætlan fyri umstøður, tá neyðugt verður at skamta elveitingina. Ætlanin skal góðkennast av landsstýrismanninum.     <em type="italic">Stk. 2</em>. SEV er heimilað at skamta elveitingina sambært veitingarætlanini eftir stk. 1.  </p>
<p>   <em type="bold">§ 14.</em> SEV skal gera almennar treytir fyri viðurskifti síni við allar brúkarabólkar. Almennu treytirnar skulu góðkennast av landsstýris-manninum.  </p>
<p>   <em type="bold">§ 15.</em> Góðkenning krevst frá lands-stýrismanninum til at leggja háspenningslinjur til transmissjón av ravmagni. Í sambandi við góðkenning, kunnu treytir setast um verju av umhvørvi, lendisnýtslu og onnur viðurskifti, ið verða mett neyðug.  </p>
<p><em type="bold">Kapittul 4 Meting um árin á umhvørvið  </em></p>
<p><em type="bold">   § 16.</em> Áðrenn loyvi til framleiðslu av ravmagni verður latið, skal verða gjørd </p>
<p>umhvørvisárinsmeting, og skulu úrslit av hesari meting vera góðtikin av landsstýrismanninum. Viðkomandi almenningur, myndugleikar og felagsskapir skulu hoyrast, áðrenn loyvi verða veitt.     <em type="italic">Stk. 2.</em> Landsstýrismaðurin kann í kunngerð áseta nærri reglur um, hvussu metingar eftir stk. 1 skulu gerast, um skjalprógvan og um hoyring.    <em type="italic">Stk. 3.</em> Landsstýrismaðurin kann, um heilt serligar umstøður gera seg galdandi, veita undantak frá krøvunum í stk. 1, 1. pkt.  </p>
<p><em type="bold">Kapittul 5 Myndugleikar, eftirlit, kærur o.a.  </em></p>
<p><em type="bold">   § 17.</em> Landsstýrismaðurin hevur eftirlit við, at lógin, ásetingar, settar sambært lógini, og </p>
<p>loyvistreytir verða hildnar.     <em type="italic">Stk. 2.</em> Landsstýrismaðurin kann áseta neyvari reglur um gjald fyri veitan av loyvi umframt reglur um gjald fyri eftirlit við virksemi loyvishavarans eftir hesi lóg og fyri viðgerð av kærum.  </p>
<p>   <em type="bold">§ 18</em><em type="italic">. 3) </em>Leggur landsstýrismaðurin heimildir sínar eftir hesi lóg til ein myndugleika undir honum, kann hann áseta, at avgerðir, tiknar av myndugleikanum, kunnu kærast til Vinnukærunevndina.  </p>
<p>   <em type="bold">§ 19.</em> Landsstýrismaðurin hevur rætt at fáa allar upplýsingar, sum verða mettar neyðugar til útinnan av eftirliti við virksemi sambært hesi lóg.     <em type="italic">Stk. 2.</em> Loyvishavari við loyvi til framleiðslu av ravmagni eftir § 4 eins og loyvishavari við loyvi til netvirksemi eftir § 9 hava skyldu til at geva starvsfólki eftirlitsmyndugleikans alla hjálp í kanningarvirksemi teirra.  </p>
<p><em type="bold">Kapittul 6 Aðrar ásetingar  </em></p>
<p><em type="bold">   § 20.</em> Loyvi til framleiðslu eftir § 4 og til netvirksemi eftir § 9 í hesi lóg eru undantikin </p>
<p>rættarsókn og kunnu hvørki beinleiðis ella óbeinleiðis avhendast ella veðsetast, uttan so at landsstýrismaðurin gevur loyvi frammanundan og góðkennir treytirnar í sáttmálanum partanna millum.</p>
<p>   <em type="bold">§ 21.</em> Um fortreytirnar fyri loyvi eftir § 4 eru munandi broyttar, kunnu við 1 árs fyriboðan og eftir samráðingar við avvarðandi loyvishavara ásetast nýggjar treytir í einum loyvi. Tílíkar samráðingar kunnu í fyrsta lagi verða 5 ár eftir, at loyvi er veitt, um ikki heilt avgerandi atlit tala fyri, at treytirnar verða broyttar innan hesa freist.  </p>
<p>   <em type="bold">§ 22.</em> Loyvi eftir § 4 kann verða tikið aftur, um:  </p>
<p>1) lógin, reglur ásettar sambært lógini, treytir og boð verða brotin við vilja ella av grovum ósketni,</p>
<p>2) tað í umsókn um loyvi eru givnar skeivar ella villleiðandi upplýsingar,</p>
<p>3) loyvishavarin boðar frá gjaldsteðgi, letur inn umsókn um konkurs ella verður koyrdur konkurs.</p>
<p>   <em type="italic">Stk. 2. </em>Um bøtt kann verða um eitt brot, sum nevnt í stk. 1, kann landsstýrismaðurin boða eigaranum frá, at hesin innan fyri eina nærri ásetta freist skal halda sínar skyldur eftir loyvinum.     <em type="italic">Stk. 3</em>. Verður loyvið tikið aftur eftir stk. 1 frá eini fyritøku við framleiðsluskyldu, kann landsstýrismaðurin fyribils halda fram við loyviskravda virkseminum hjá fyritøkuni. Fráboðar ein fyritøka við framleiðsluskyldu gjaldsteðg ella verður fyritøkan koyrd konkurs, uttan at loyvi verður tikið aftur, kann landsstýrismaðurin fyribils halda fram við loyviskravda virkseminum hjá fyritøkuni, um so er, at eftirlitið undir gjaldsteðginum, ella kurator annaðhvørt ikki ynskir at halda fram við loyviskravda virkseminum, ella at framleiðsluskylduga fyritøkan ikki heldur fram við framleiðsluskylduga virkseminum á nøktandi hátt. Eftirlitið ella kurator skal skjótast gjørligt og í seinasta lagi eina viku eftir gjaldsteðgin ella eftir konkursdekretið boða landsstýris-manninum frá, um framleiðsluskylduga virksemið heldur fram ella ikki.  </p>
<p><em type="bold">Kapittul 7 Revsing  </em></p>
<p><em type="bold">   § 23.</em> Er ikki harðari revsing ásett í aðrari lóggávu, kann tann verða revsaður við bót ella </p>
<p>hefti, sum:</p>
<p>1) rekur framleiðsluvirksemi uttan loyvi sbrt. § 4, stk 1 og stk 3,</p>
<p>2) rekur netvirksemi uttan loyvi sbrt. § 9,</p>
<p>3) brýtur treytir, ásettar í loyvinum eftir § 6, § 9, stk. 1 og 2, § 15 og § 21,</p>
<p>4) ikki letur inn kravdar upplýsingar ella forðar fyri kanningum við heimild í lógini sbrt. § 6 og § 19,</p>
<p>5) ikki aktar boð, givin við heimild í hesi lóg, ella fyriskipanir, ásettar við heimild í lógini.</p>
<p>   <em type="italic">Stk. 2.</em> Í kunngerðum, ásettum við heimild í lógini, kann ásetast revsing sum bót ella hefti fyri brot á ásetingarnar í kunngerðini ella á treytir, settar í loyvinum, ella á boð, givin sambært reglunum.     <em type="italic">Stk. 3.</em> Feløg o.a. (løgfrøðiligir persónar) kunnu áleggjast revsiábyrgd eftir reglunum í kap. 5 í revsilógini.  </p>
<p><em type="bold">Kapittul 8 Gildiskoma og skiftisásetingar  </em></p>
<p><em type="bold">   § 24.</em> Henda løgtingslóg<em type="bold"> </em>kemur í gildi dagin eftir, at hon er kunngjørd.  </p>
<p>   <em type="bold">§ 25</em><em type="italic">.</em> Tá lógin fær gildi, er rakstur av verandi framleiðsluverkum og elnetum hjá SEV til 1. januar 2009 undantikin frá loyviskravinum í<em type="bold"> </em>§ 4, stk. 1 og § 9, stk. 1. Í sama tíðarskeiði er SEV undantikið frá ásetingunum í § 10, stk. 2 um serstakan roknskap fyri netvirksemi.     <em type="italic">Stk. 2. </em>Tá tann í stk. 1 ásetta skiftistíð er runnin, hevur SEV rætt til at fáa loyvi eftir § 4, stk. 1 og § 9, stk. 2 eftir teimum treytum, ið ásettar verða sbrt. § 6, og § 9. Vatnorkuútbygging við tilknýti til verandi framleiðsluverk, sum er sett í verk, tá lógin fær gildi, verður fevnd av tí loyvi, framleiðsluverkið fær eftir hesi lóg.     <em type="italic">Stk. 3.</em> Skiftistíðin í stk. 1 er eisini galdandi fyri onnur feløg, ið framleiða ravmagn inn á elnetið, tá henda lóg kemur í gildi. Eftir at skiftistíðin er runnin, hava hesi feløg rætt til at fáa loyvi eftir § 4, stk. 1 við teimum treytum, ið ásettar verða sbrt. § 6.  </p>
<p>Tórshavn, 7. juni 2007</p>
<p><em type="bold">Jóannes Eidesgaard (sign.)</em> </p>
<p>løgmaður</p>
<p>/ Bjarni Djurholm (sign.)</p>
<p xml:lang="dan">Lm. nr. 113/2007</p>
<p><em type="bold">Endanotur  </em></p>
<p><em type="italic">1) </em>Broytt við løgtingslóg nr. 79 frá 7. juni 2012. </p>
<p><em type="italic">2) </em>Broytt við løgtingslóg nr. 104 frá 20. november 2007. </p>
<p><em type="italic">3) </em>Broytt við løgtingslóg nr. 18 frá 8. mai 2008, har § 19 er soljóðandi: "Stk. 1. Henda løgtingslóg kemur í gildi </p>
<p>dagin eftir, at hon er kunngjørd. Stk. 2. Kærumál, sum eru reist, tá henda løgtingdslógin kemur gildi, verða viðgjørd av kærumyndugleikanum eftir galdandi lóggávu, áðrenn henda lógin kom í gildi."</p>
<p>Viðtøkur hjá SEV</p>
<p>1. gr. SKIPAN, NAVN, HEIMSTAÐUR, ENDAMÁL</p>
<p><em type="bold">Stk. 1.</em> </p>
<p>Elfelagið er interkommunalt lutafelag við avmarkaðari ábyrgd, jbr. 10. grein, stk. 3-5.</p>
<p><em type="bold">Stk. 2. </em></p>
<p>Navn felagsins er hitt interkommunala elfelagið SEV.</p>
<p><em type="bold">Stk. 3. </em></p>
<p>Heimstaður felagsins er Vestmanna.</p>
<p><em type="bold">Stk. 4. </em></p>
<p>Endamál felagsins er at fáa til vega elmegi og býta hana millum íbúgvar limakommunanna.</p>
<p>Endamál felagsins skal fremjast sambært vinnuligum meginreglum, á búskaparliga tryggum støði og við fyriliti fyri náttúru og umhvørvi.</p>
<p>Eftir nærri ásetan av stýrinum, kann felagið reka annað virksemi, sum hevur samband við framleiðslu av elmegi, heruppií virksemi í samband við útvegan og flutning av avlopshita, olju, gassi, eins og orku í øðrum líki.</p>
<p xml:lang="dan">2. gr. LIMAKOMMUNURNAR</p>
<p><em type="bold">Stk. 1. </em></p>
<p>Allar kommunur í Føroyum kunnu gerast limir í SEV.</p>
<p><em type="bold">Stk. 2. </em></p>
<p>Verður kommuna limur av felagnum, ásetir aðalfundurin limaskapstreytirnar, ið skulu góðkennast av landsstýrinum.</p>
<p xml:lang="dan">3. gr. AÐALFUNDURIN</p>
<p><em type="bold">Stk. 1.  </em></p>
<p>Hægsta vald í felagnum hevur aðalfundurin.</p>
<p><em type="bold">Stk. 2. </em></p>
<p>Á aðalfundi møta limakommunurnar.</p>
<p>Hvør limakommuna hevur eina atkvøðu fyri hvørt byrjað 1000 íbúgvaratal.</p>
<p><em type="bold">Stk. 3. </em></p>
<p>Áðrenn aðalfundin letur hvør limakommuna fulltrúarváttan inn, har sagt verður frá, hvør umboðar limin.</p>
<p>Tað er ikki loyvt at geva aðrari limakommunu fulltrú at møta sína vegna.</p>
<p><em type="bold">Stk. 4. </em></p>
<p>Aðalfundurin velur eftir uppskoti frá nevndini ein fundarstjóra.</p>
<p><em type="bold">Stk. 5. </em></p>
<p>Aðalfundir eru almennir. Fundarstjórin ella ein meiriluti av teimum á fundi umboðaðu atkvøðunum kunnu tó gera av, at ávíst mál verður viðgjørt fyri stongdum hurðum.</p>
<p><em type="bold">Stk. 6. </em></p>
<p>Ársaðalfundur verður at halda á hvørjum ári, áðrenn apríl mánaður er úti. Nevndin boðar til fundar við tilskilan av tíð, stað og dagsskrá.</p>
<p>Fundarboðini skulu vera latin limakommununum skrivliga í minsta lagi 14 dagar áðrenn fundardagin.</p>
<p>Í fundarboðunum skulu fundarevnini altíð tilskilast.</p>
<p><em type="bold">Stk. 7. </em></p>
<p>Aftaná hvørt bý- og bygdaráðsval verður hildin aðalfundur til val av nevnd sambært grein 4.</p>
<p>Hesin fundur skal haldast seinast tveir mánaðar eftir, at nýggju bý- og bygda(r)ráðini hava tikið við.</p>
<p><em type="bold">Stk. 8. </em></p>
<p>Eykaaðalfundur verður, tá minst 3 nevndarlimir ella limakommunur við tilsamans minst 1/4 av atkvøðunum krevja tað og samstundis skila til tey mál, teir/tær vilja hava til viðgerðar.</p>
<p>Nevndin boðar til fundar á sama hátt og við sama fyrivarningi sum í 6. stk. og sigur samstundis frá, hvørji mál, ið verða viðgjørd.</p>
<p>Fundarboðini skulu gevast seinast 4 vikur aftaná, at kravið um fundarhald er sett fram.</p>
<p><em type="bold">Stk. 9. </em></p>
<p>Aðalfundirnir verða hildnir í Tórshavn.</p>
<p>Í serligum føri kann nevndin avgera at halda fund aðrastaðni.</p>
<p><em type="bold">Stk. 10. </em></p>
<p>Aðalfundurin er viðtøkuførur, tá í minsta lagi helvtin av atkvøðunum eru umboðaðar á fundi. Er fyrsti fundur ikki viðtøkuførur, verður hin næsti tað uttan mun til, hvussu nógvar atkvøður eru umboðaðar. Nevndin boðar til næsta fundin á sama hátt og við sama fyrivarningi sum í 6. stk.</p>
<p><em type="bold">Stk. 11. </em></p>
<p>Aðalfundurin hevur skyldu at ansa eftir, at endamál felagsins verður framt samsvarandi lógum, semjum og viðtøkum.</p>
<p><em type="bold">Stk. 12. </em></p>
<p>Á ársaðalfundi skulu hesi mál leggjast fram til viðgerðar:</p>
<p>a) a. Val av fundarstjóra, jbr. stk. 4. b) b. Frágreiðing frá nevndini um felagsins virksemi í undanfarna roknskaparári. c) c. Grannskoðaður rakstrarroknskapur og fíggjarjavni til góðkenningar. d) d. Val av grannskoðara, jbr. 8. grein, stk. 2.</p>
<p><em type="bold">Stk. 13. </em></p>
<p>Á eykaaðalfundi um heystið skulu hesi mál leggjast fram til viðgerðar:</p>
<p>a) a. Frágreiðing frá nevndini um felagsins virksemi síðani ársaðalfundin. b) b. Kunning frá stýrinum um fíggjargongdina síðani ársaðalfundin. c) c. Uppskot til fíggjarætlan fyri komandi rakstrarár til góðkenningar.</p>
<p><em type="bold">Stk. 14.</em> </p>
<p>Hesi mál skal aðalfundurin eisini taka avgerð um:</p>
<p>a) Møguligt val av nevnd ella einstøkum nevndarlimi í starvstíð nevndarinnar, jbr. § 4, stk. 2.</p>
<p>b) Broyting av viðtøkum felagsins. c) Játtan av limaskapi í og úrgongu úr felagnum. d) At taka felagið av.</p>
<p><em type="bold">Stk. 15. </em></p>
<p>Aðalfundurin skal somuleiðis viðgera onnur mál, sum nevndin leggur fyri hana.</p>
<p>Uppskot frá øðrum enn nevndini skulu verða nevndini í hondum í so góðari tíð, at uppskotini kunnu takast við í fundarskránna, um tey skulukoma til viðgerðar á aðalfundi.</p>
<p><em type="bold">Stk. 16. </em></p>
<p>Á aðalfundinum verða mál avgjørd við vanligum meiriluta av greiddum atkvøðum. Standa atkvøðurnar á jøvnum, fellur uppskotið burtur, tó so, at er talan um val, verður hetta avgjørt við lutakasti.</p>
<p><em type="bold">Stk. 17. </em></p>
<p>Tey mál, sum í 14. stk. eru merkt b, c og d verða tó ikki viðtikin, uttan so, at í minsta lagi helvtin av atkvøðunum eru umboðaðar á fundi og í minsta lagi 2/3 av atkvøðunum, sum eru umboðaðar á fundinum, samtykkja hesi.</p>
<p><em type="bold">Stk. 18. </em></p>
<p>Viðtøkubroyting skal verða løgd fyri landsstýrið til góðkenningar og somuleiðis avgerð um at taka felagið av.</p>
<p><em type="bold">Stk. 19. </em></p>
<p>Fundarstjórin skal skipa fyri, at gerðabók verður førd, sum vísir tíð og stað fyri fundin, at fundurin er lógliga samankallaður, tey ið eru á fundinum, eins og hon sigur frá teimum málum, sum verða viðgjørd, frá samtyktum og atkvøðutali fyri hvørt mál.</p>
<p>Aðalfundarumboðini kunnu krevja, at frávíkjandi hugsanir teirra verða skrivaðar í gerðabókina sum stutt viðmerking.</p>
<p>Bókin skal verða lisin upp, og eiga aðalfundarumboðini, sum eru á fundinum, at undirskriva hana.</p>
<p>Aftan á hvønn fund verður úrskrift av gerðabókini send øllum limakommununum.</p>
<p xml:lang="dan">4. gr. NEVNDIN</p>
<p><em type="bold">Stk. 1. </em></p>
<p>Til at hava yvirstjórn í felagsins viðurskiftum verður á aðalfundinum vald ein nevnd sambært stk. 2.</p>
<p><em type="bold">Stk. 2. </em></p>
<p>Í nevndina verða valdir sjey limir soleiðis, at Vága, Streymoyar, Eysturoyar, Norðoya og Sandoyar sýslur hvør velja ein, Suðuroyggin ein og Tórshavnar kommuna ein nevndarlim.</p>
<p>Valið fer fram á tann hátt, at limakommunurnar í hvørjum øki sær seta upp valevnir og atkvøða um hesi.</p>
<p>Um nevndarlimur flytur úr økinum, har hann er valdur, tekur varalimurin við, og nýggjur varalimur verður valdur.</p>
<p><em type="bold">Stk. 3. </em></p>
<p>Tá ið nevndarlimur verður valdur, skal eisini veljast varalimur, ið tekur við, tá nevndarliminum berst frá.</p>
<p>Nevndarlimurin boðar varaliminum og SEV frá, tá honum berst frá.</p>
<p><em type="bold">Stk. 4. </em></p>
<p>Nevndin skipar seg skjótast gjørligt eftir hvørt val og velur ímillum nevndarlimirnar formann og næstformann.</p>
<p>Næstformaðurin tekur við starvi formansins, tá hesum berst frá.</p>
<p><em type="bold">Stk. 5.  </em></p>
<p>Starvstíðin hjá nevndini er hin sama sum hjá bý- og bygdaráðum, fráfarandi nevndin verður tó sitandi, til nýggj er vald.</p>
<p><em type="bold">Stk. 6.  </em></p>
<p>Nevndarformaðurin kallar nevndina saman til fundar so ofta, hann heldur tað vera neyðugt, og tá stjóri ella nevndarlimur krevur tað og samstundis skilar til, hvørji mál teir vilja hava til viðgerðar.</p>
<p>Nevndarfundur skal vera í minsta lagi eina ferð í hvørjum ársfjórðingi.</p>
<p>Nevndarfundurin verður, um gjørligt, boðaður við 4 daga freist.</p>
<p>Í brævinum skulu vera nevnd tey mál, sum koma til viðgerðar á fundinum.</p>
<p><em type="bold">Stk. 7.  </em></p>
<p>Nevndin er viðtøkufør, tá í minsta lagi fýra av nevndarlimunum eru á fundi, teirra millum formaður ella næstformaður. Til samtyktar krevst vanligur meiriluti.</p>
<p>Standa atkvøðurnar á jøvnum, fellur uppskotið burtur.</p>
<p><em type="bold">Stk. 8.  </em></p>
<p>Krevja minst tríggir nevndarlimir, at mál skal verða lagt fyri aðalfund, má málið, sjálvt um nevndin hevur tikið sína avgerð, ikki verða framt, fyrrenn aðalfundurin hevur gjørt málið av.</p>
<p><em type="bold">Stk. 9.  </em></p>
<p>Undir ábyrgd fyri aðalfundinum skipar nevndin fyri felagnum og valdar ognum tess, herundir at keypa, selja og veðseta føstu ognir felagsins.</p>
<p><em type="bold">Stk. 10.  </em></p>
<p>Felagið verður bundið við undirskrift nevndarformansins og stjórans annaðhvørt í felagi ella hvør sær saman við 2 nevndarlimum.</p>
<p>Nevndin kann veita fulltrú (prokura) eftir tilmæli frá stjóranum.</p>
<p><em type="bold">Stk. 11.  </em></p>
<p>Á ársaðalfundi skal nevndin leggja fram:</p>
<p>a) Frágreiðing frá nevndini um felagsins virksemi í undanfarna roknskaparári. b) Grannskoðaðan rakstrarroknskap og fíggjarjavna til góðkenningar.</p>
<p>Tey í 3. grein, stk. 14 og 15 nevndu mál skulu eisini leggjast fyri aðalfundin við nevndarinnar tilmæli.</p>
<p>Hin grannskoðaði roknskapurin skal sendast limakommununum saman við fundarboðunum.</p>
<p><em type="bold">Stk. 12.</em>  </p>
<p>Á eykaaðalfundi um heystið skal nevndin leggja fram:</p>
<p>a) Frágreiðing frá nevndini um felagsins virksemi síðani ársaðalfundin. b) Kunning frá nevndini um fíggjargongdina síðani ársaðalfundin. c) Uppskot til fíggjarætlan fyri komandi rakstrarár til góðkenningar.</p>
<p><em type="bold">Stk. 13.  </em></p>
<p>Nevndin skal eisini:</p>
<p>a) Seta stjóra og, eftir tilmæli frá stjóranum, deildarstjórar og áseta setanartreytir og reglugerðir fyri stjóra og deildarstjórar. b) Eftir tilmæli frá stjóranum seta rakstrarleiðara. c) Áseta samsýning fyri ferðakostnað eins og dagpening o.a.m.</p>
<p>d) Eftir tilmæli frá stjóranum taka avgerðir um bygnað felagsins, herundir býtið av virkseminum millum deildirnar. e) Eftir tilmæli frá stjóranum góðkenna lønarsáttmálar við yrkisfeløg eins og setanartreytirnar hjá teimum, sum sambært løgtingslóg um starvsmenn eru at rokna sum tarvsfólk. f) Samtykkja felagsins starvsfólkapolitikk. g) g.Taka avgerðir í øllum øðrum málum, ið stjórin leggur fyri nevndina.</p>
<p><em type="bold">Stk. 14.  </em></p>
<p>Nevndin skal føra gerðabók, sum vísir tíð og stað fyri fundin, hvør, ið er á fundi, og tey mál, sum verða viðgjørd, og samtyktir í málunum.</p>
<p>Gerðabókin skal, tá fundurin er lokin, verða upplisin, samtykt og undirskrivað av øllum nevndarlimum, sum eru á fundi.</p>
<p>Nevndarlimur kann krevja, at frávíkjandi hugsanir hansara verða skrivaðar í gerðabókina.</p>
<p>Aftan á hvønn fund verður úrskrift av gerðabókini send øllum nevndarlimum.</p>
<p><em type="bold">Stk. 15. </em></p>
<p>Nevndin ger annars sjálv starvsskipan sína.</p>
<p>5. gr. HIN DAGLIGA FYRISTØÐAN</p>
<p><em type="bold">Stk. 1. </em></p>
<p>Hina dagligu fyristøðu felagsins hevur stjórin.</p>
<p><em type="bold">Stk. 2. </em></p>
<p>Stjórin hevur heimild til at undirskriva fyri felagið sambært 4. grein, stk. 10.</p>
<p><em type="bold">Stk. 3. </em></p>
<p>Stjórin og deildarstjórarnir hava, hvør á sínum øki, skyldu at ansa eftir, at fyrisiting,umsiting av virkjum og virkisarbeiðir elfelagsins verða gjørd á besta hátt, og hava teir ábyrgd fyri, at gjørt verður eftir teimum lógum og reglum, ið hitt almenna fyrisetur.</p>
<p>6. gr. GJALDS- OG STREYMVEITINGARTREYTIR</p>
<p><em type="bold">Stk. 1.</em> </p>
<p>Til at gera upp streymsølu og fast gjald letur felagið málarar seta upp hjá elnýtarunum.</p>
<p>Í serligum føri kann nevndin tó gera av, at øll megin skal verða goldin við føstum gjaldi eftir mettari nýtslu.</p>
<p><em type="bold">Stk. 2. </em></p>
<p>Streymprísur og fast gjald skal vera eins fyri allar elnýtarar av sama slagi.</p>
<p>Nevndin kann kortini gera serligar avtalur við ídnaðarvirkir o.t., um hetta tykist sambæriligt.</p>
<p><em type="bold">Stk. 3. </em></p>
<p>Nevndin ger neyðugar tekniskar reglugerðir, streymveitingartreytir og gjaldsskráir.</p>
<p>7. gr. OGNAR- OG FÍGGJARVIÐURSKIFTI</p>
<p><em type="bold">Stk. 1.  </em></p>
<p>Felagið eigur framleiðslu- og býtisvirkini roknað til íbindingarstað.</p>
<p><em type="bold">Stk. 2.  </em></p>
<p>Vanliga kostar, eigur og umsitur elnýtarin sína innlegging roknað frá íbindingarstaði, málarin undantikin, og skulu hesi viðurskifti verða gjølla greind í streymveitingartreytunum nevndar í 6. gr. 3. stk.</p>
<p><em type="bold">Stk. 3. </em></p>
<p>Íognin hjá teimum einstøku limakommununum verður uppgjørd fyri hvørt roknskaparár og verður í lutfalli til íbúgvaratalið hjá kommununum við árslok.</p>
<p>8. gr. ROKNSKAPUR</p>
<p><em type="bold">Stk. 1. </em></p>
<p>Yvir felagsins innløgur og útreiðslur skal verða ført greiniliga sundurliðað bókhald. Hvørja ferð roknskaparár lýkur, verður gjørdur rakstrarroknskapur og fíggjarstandur.</p>
<p>Roknskapurin skal fylgja reglunum í ársroknskaparlógini við teimum tillagingum, sum mettar vera neyðugar, og reglurnar um minstukrøv til bókhald og bókhaldslógin skulu vera galdandi fyri roknskaparførsluna.</p>
<p>Nevndin kann áseta nærri reglur um roknskaparførsluna.</p>
<p><em type="bold">Stk. 2.</em> </p>
<p>Aðalfundurin velur ríkisgóðkendan grannskoðara, sum skal grannskoða roknskaparførslu og fíggjarstand felagsins.</p>
<p>Hesin grannskoðari skal vera góðkendur av landsstýrinum.</p>
<p><em type="bold">Stk. 3. </em></p>
<p>Roknskaparár felagsins er álmanakkaárið, og skal ársroknskapurin vera liðugur og grannskoðaður seinast 4 mánaðir eftir, at roknskaparárið er úti.</p>
<p><em type="bold">Stk. 4. </em></p>
<p>Virki felagsins, ið eiga at vera neyðturviliga tryggjað, skulu á hvørjum ári avskrivast í mun til virðislækkanina.</p>
<p><em type="bold">Stk. 5. </em></p>
<p>Eftir tilmæli frá nevndini tekur aðalfundurin avgerð um nýtslu av yvirskoti ella rindan av halli sambært góðkenda ársroknskapin.</p>
<p>9. gr. FÍGGJARÆTLAN</p>
<p><em type="bold">Stk. 1. </em></p>
<p>Á hvørjum ári syrgir nevndin fyri, at gjørd verður fíggjarætlan fyri komandi rakstrarár.</p>
<p><em type="bold">Stk. 2. </em></p>
<p>Fíggjarætlanin fyri komandi rakstrarár skal leggjast fram á eykaaðalfundi til viðgerðar sbr. 3. gr., stk. 13, c.</p>
<p><em type="bold">Stk. 3. </em></p>
<p>Fíggjarætlanin skal umframt eina rakstrarætlan yvir inntøkur og útreiðslur eisini vísa eina meting av gjaldføri, íløgum felagsins og møguligari lántøku.</p>
<p><em type="bold">Stk. 4. </em></p>
<p>Í fíggjarætlanini verða prísirnir sbr. gjaldskráunum ásettir, og skulu teir laga seg eftir fíggjarstøðuni.</p>
<p>10. gr. SKYLDUR HJÁ LIMAKOMMUNUNUM</p>
<p><em type="bold">Stk. 1. </em></p>
<p>Hvør limakommuna letur innanfyri kommunumark felagnum ókeypis til handa ta vídd, ið tørvar til háspennings- og lágspenningsleiðingar, transformarastøðir og til vegir til støðirnar.</p>
<p><em type="bold">Stk. 2. </em></p>
<p>Limakommuna bindur seg árliga at gjalda felagnum eina peningaupphædd svarandi til tann kommunu- og grundskatt, sum felagnum er álíknað í kommununi.</p>
<p><em type="bold">Stk. 3. </em></p>
<p>Fyri skyldur felagsins ábyrgjast ognir felagsins.</p>
<p><em type="bold">Stk. 4. </em></p>
<p>Limakommunurnar ábyrgjast ikki fyri skyldur felagsins útyvir innskotspeningin, sí tó stk. 5.</p>
<p><em type="bold">Stk. 5. </em></p>
<p>Limakommunurnar ábyrgjast tó fyri skyldum felagsins yvirfyri starvsfólkum felagsins, ein fyri allar og allar fyri eina, og sínámillum í mun til íbúgvaratalið.</p>
<p>11. gr. GILDI SÁTTMÁLANS</p>
<p><em type="bold">Stk. 1. </em></p>
<p>Limakommuna kann ikki fara úr felagnum, uttan at allar kommunur eru samdar um hetta, ella felagið verður avtikið.</p>
<p><em type="bold">Stk. 2.</em> </p>
<p>Fer limur úr felagnum hevur hann einans rætt at fáa part av felagsins leysa peningi (t.e. fæ, sum ikki er bundið í virkjum ella øðrum ognum felagsins), sum verður roknaður eftir reglunum í 7. gr. 3. stk.</p>
<p>12. gr. UM MISHALD</p>
<p><em type="bold">Stk. 1.</em> </p>
<p>Heldur nakar limur ikki skyldu sína eftir hesum viðtøkum, ella verður hann sekur í nøkrum veruligum og umkennandi mishaldi av teimum skyldum, hann her hevur átikið sær, tá hevur aðalfundurin rætt til at krevja, at hann fer úr felagnum. Millum annað, ið roknast fyri veruligt og umkennandi mishald er tað, at limurin ikki heldur skyldur sínar sbr. 10. gr.</p>
<p>Mishaldsreglurnar mugu tó ikki nýtast, fyrr enn felagið við innskrivaðum brævi hevur heitt á avvarðandi lim um at gera skyldu sína, og 14 dagar eru gingnir, síðani skrivið var sent, men skyldan er ikki lokin.</p>
<p>Í skrivinum skal týðuliga verða skilað til, at felagið ætlar at nýta hesa grein, um limurin ikki ger skyldur sínar.</p>
<p><em type="bold">Stk. 2. </em></p>
<p>Tá ið limur á henda hátt fer úr felagnum, missir limurin allan ognarrætt í felagnum.</p>
<p>Úrfaringin verður roknað frá 1. januar í stytsta lagi eitt ár og í longsta lagi tvey ár aftaná, at tikið varð til mishaldsreglurnar.</p>
<p><em type="bold">Stk. 3.</em> </p>
<p>Annars hevur felagið rætt til at krevja endurgjald frá tí mishaldandi ella úrfarandi limi fyri tann miss, tað hevur av mishaldinum ella úrfaringini, eins og felagið hevur rætt til at nýta lógbann og annan rættarstuðul sær til verndar sbr. 15. gr.</p>
<p>13. gr. STØÐAN HJÁ UPPSØGDUM LIMI ANNARS</p>
<p><em type="bold">Stk. 1.</em> </p>
<p>Um nakar limur vegna ásetingarnar í 11. og 12. gr. fer úr felagnum, týnist beinanvegin, hann er uppsagdur, rættur hansara at verða uppi í ráðagerðum um byggiætlanir o.a.m.; men hann er annars bundin av hesum viðtøkum, til hann fer úr felagnum.</p>
<p><em type="bold">Stk. 2.</em> </p>
<p>Hevur kommuna mist limarættin vegna mishald, skal hon fyrst gera skyldur sína sbr. 12. gr., áðrenn hon aftur kann gerast limur.</p>
<p>Annars galda reglurnar í 2. gr. fyri upptøku av úrfarnum limi.</p>
<p>14. gr. AVTØKA FELAGSINS</p>
<p>Samtykkir aðalfundurin við 2/3 meiriluta ella meir, at felagið ásetta tíð skal takast av, og skuldi landsstýrið góðkent slíka samtykt, verða ognarlutir felagsins at realisera og øll ogn tess at býta millum limakommunurnar í lutfalli við ognarrætt teirra sbr. 7. gr. 3. stk.</p>
<p xml:lang="dan">15. gr. GERÐARDÓMUR</p>
<p>Verður ósemja millum felagið og ein ella fleiri limakommunur ella millum limirnar um, hvussu hesar viðtøkur skulu skiljast ella í heila tikið um viðurskifti, sum komast av, at hesar viðtøkur eru samtyktar, tá eiga partarnir at royna at fáa semju í lag við tingingum sínámillum.</p>
<p>Verða hesar tingingar úrslitaleysar, skulu tey mál, ósemja er um, skjótast undir gerðardóm, settur á vanligan hátt, og tilnevnir Føroya rættur ástøðumannin.</p>
<p>Úrskurður gerðardómsins er endaligur.</p>
<p>16. gr. GILDISKOMA</p>
<p>Hesar viðtøkur koma í gildi, tá umboðsnevndin sbr. núgaldandi viðtøkur hevur samtykt tær, og tær eru</p>
<p>góðkendar av landsstýrinum, tó í fyrsta lagi tann 1. januar 2009.</p>
<p>Fylgiskjal 4</p>
<p><em type="bold">Fylgiskjal 5 </em></p>
<p><em type="bold">Brot úr <span type="quote">“Heildarætlan á elorkuøkinum í Føroyum”</span> </em></p>
<p><em type="bold">3. Lóggáva og bygnaður á elorkuøkinum </em></p>
<p>Elveitingarøkið verður í høvuðsheitum regulerað við hesum lógum:</p>
<p type="listitem"> Løgtingslóg nr. 59 frá 7. juni 2007 um framleiðslu, flutning og veiting av ravmagni (Elveitingar</p>
<p>lógin)</p>
<p type="listitem"> Løgtingslóg nr. 134 frá 10. juni 1993 um sterkstreymsútbúnað</p>
<p>Harumframt  hevur elfelagið SEV einkarrætt at nýta vatnorku við heimild í kunngerð nr. 76 frá 5. oktober 1963 um loyvi givið SEV til nýtslu av vatnkraftini.</p>
<p>Elfelagið SEV er ogn hjá føroysku komununum og hevur til endamáls at framleiða, flyta og veita ravmagn til føroyska brúkaran.</p>
<p>SEV er ein vertikalt integrerað fyritøka, t.v.s. hevur øll framleiðsluliðini í virðisketuni – elframleiðslu, elflutning og elveiting. Harumframt hevur SEV systemábyrgd viðvíkjandi veitingartrygd, avbalansering av elskipanini og ábyrgd av at tryggja elgóðskuna. Systemábyrgdin er vanliga ein myndugleikauppgáva, men helst gera serligu viðurskiftini í Føroyum at hendan uppgávan er løgd til SEV.</p>
<p>Sambært elveitingarlógini er í prinsippinum møguleiki fyri kapping á marknaðinum fyri elframleiðsl</p>
<p>Við ráðandi støðuni hjá SEV á marknaðinum sum elframleiðari og einkarættinum hjá felagnum at flyta og veita el og sum systemábyrgdari, er spurningurin, hvussu best kann tryggjast:</p>
<p type="listitem"> verulig kapping</p>
<p type="listitem"> neyðugt gjøgnumskygni</p>
<p type="listitem"> eins viðgerð av verandi og komandi kappingarneytum</p>
<p type="listitem"> at órímilig veitingarkrøv ikki verða sett kappingarneytum</p>
<p type="listitem"> at virksemið verður rikið effektivt</p>
<p>Í elveitingarlógini er í ávísan mun lagt upp fyri hesum, við at framleiðsla og veiting krevur loyvi eftir nøkrum nærri ásettum treytum. Harumframt tryggjar lógin, at serstakur roknskapur skal gerast fyri netvirksemið.</p>
<p>Hóast elveitingarlógin er frá 2007 og sostatt ikki hevur nógv ár á baki, hevur tað víst seg, at lógin ikki í øllum førum virkar eftir ætlan, sí eisini niðanfyri. Við atliti til høvuðsendamálini í lógini, sum eru at útvega landsmyndugleikunum hóskandi heimildir at stýra viðurskiftum av týdningi fyri framleiðslu, flutning og veiting av elorku, eiga broytingar at verða gjørdar í elveitingarlógini. Broytingarnar skulu tryggja, at Landsstýrið fær betri og smidligari heimildir at útinna yvirskipaðu ábyrgdina av eløkinum, herundir m.a. í hægri mun at stimbra nýtslu av varandi orkukeldum.</p>
<p>Okkara grannalond hava í stóran mun liberaliserað og privatiserað elorkuøki, eins og tað fyrr er hent við t.d. fjarskiftisøkinum. Tað hevur verið ein natúrlig gongd í øðrum og størri londum. Spurningurin er so, í hvønn mun hetta heilt ella lutvíst eisini eigur at verða gjørt í Føroyum.</p>
<p>Tað er ivasamt, um tað er rætt at ein fræls vinna - framleiðsla av elorku - natúrligt er í kapping við eitt kommunalt felag.</p>
<p>Útyvir at SEV hevur:</p>
<p type="listitem"> ráðandi støðu sum framleiðari,</p>
<p type="listitem"> hevur einarætt uppá flutning og veiting av el, og</p>
<p type="listitem"> hevur systemábyrgdina,</p>
<p>kann meginreglan, um at SEV er bundið av at hvíla í sær sjálvum, vera ein trupulleiki í sambandi við útboð av loyvum til elframleiðslu úr vindorku, av tí at SEV ikki kann rokna sær vinning. Uttan so, at tað í boðinum hjá SEV verður innroknaður ein vinningur, sum svarar til tað, sum væntast kann at privatu vindmyllueigararnir við rímiligheit kunnu rokna sær í vinningi, vilja teir privatu bjóðararnir ikki kappast á jøvnum føti við SEV.</p>
<p><em type="bold">3.1 Skipanin av elorkuøkinum í Danmark </em></p>
<p>Í Danmark er tað Energinet.dk (sum er 100% ogn hjá danska statinum), sum hevur systemábyrgdina og eigur háspenningsnetið, umframt elkaðalar til Noregi, Svøríki og Týskland. Energinet.dk er undir víðfevndari regulering, sum verður umsitin av Energitilsynet og Energistyrelsen.</p>
<p>Gjald fyri flutning av el umvegis høvuðsnetið og fyri at taka sær av systemábyrgdaruppgávunum verða uppkravd av Energinet.dk. Gjøldini eru grundað á <span type="quote">“hvíla í sær sjálvum”</span>-meginregluna, og verða goldin av elframleiðarum og detaildistributørum av elorku.</p>
<p>Í Danmark er greiður skilnaður millum framleiðslu og flutning av ravmagni til brúkaran øðrumegin, og systemábyrgdaruppgávur og atgongd til høvuðsnetið hinumegin. Skilnaðurin er ikki einans grundaður á skilnaðin í ognarviðurskiftunum, men eisini við at systemábyrgd og flutningur av elorku umvegis høvuðsnetið er ogn hjá statinum og stýrt av statinum.</p>
<p>Frí kapping er fyri framleiðslu av el, meðan smærru netini, sum leiða el út til brúkaran virka sum lokal monopol undir eins treytum gjøgnum nágreiniligar reglur. Hetta fyri at forða fyri missmuni og ólíka viðgerð.</p>
<p><em type="bold">3.2 Uppskot til broytingar í lóggávu og bygnaði  </em></p>
<p>Tað er neyvan møguligt at fáa ein loysn í Føroyum, sum minnir um ta donsku loysnina, tí hon vildi verið ov tung og dýr at umsita. Hinvegin er tørvur �</p>
<p>Í ávísan mun er lagt upp fyri hesum í elveitingarlógini, og spurningurin er, hvussu hetta kann gerast uppaftur betri. Uppskotini niðanfyri kunnu verða íkast til omanfyri nevndu tankar.</p>
<p><em type="bold">Verulig kapping: </em></p>
<p type="listitem"> Lógarkrav um at øll nýggj framleiðsluverk grundað á vatn- ella vindorku ella aðra varandi orku</p>
<p>skulu bjóðast út.</p>
<p type="listitem"> Reglur um, at framleiðsluloyvi til nýggj framleiðsluverk bert kunnu veitast til SEV, tá ið</p>
<p>landstýrismaðurin hevur givið SEV serskilt loyvi til at geva boð uppá eitt nýtt framleiðsluverk.</p>
<p type="listitem"> Útvega greiðari heimild hjá triðjaparti at kunna stovna <span type="quote" xml:lang="dan">”Pumped Storage”</span> í tilknýti til</p>
<p>vatnorkuverk hjá SEV.</p>
<p><em type="bold">Gjøgnumskygni: </em></p>
<p type="listitem"> Úrskilja netið og systemábyrgdina og flyta ognarrættin frá kommununum til landstýrið.</p>
<p type="listitem"> Leggja netvirksemið og systemábyrgdina bygnaðarliga í eitt sjálvstøðugt felag.</p>
<p>Eisini eiga at ásetast hóskandi revsiheimildir fyri brot á treytirnar í elloyvunum ella brot á elveitingarlógina.</p>
<p>Heimildin kundi verið orðað greiðari í § 4, stk. 5, í elveitingarlógini, sum sigur at:</p>
<p><em type="italic">”Landsstýrismaðurin kann í sambandi við veitan av loyvi ella seinni seta krav um, at loyvishavarar samstarva um útbúnað og savningarøki. Um loyvishavararnir ikki finna semju um samstarv, kann landsstýrismaðurin taka avgerð hesum viðvíkjandi.” </em> </p>
<p>Hetta við tí endamáli beinleiðis at heimila einum triðja parti atgongd til at fara í holt við m.a. Pumped Storage verkætlanir í tilknýti til vatnorkuverkini hjá SEV.</p>
<p><em type="bold">3.3 Skilnaður millum net- og framleiðslupart </em></p>
<p>Við verandi bygnaði hjá SEV, har netvirksemið og framleiðsluvirksemið eru undir somu leiðslu, kunnu óhepnar støður koma í, tá ið SEV sum netfelag skal taka avgerðir sum viðvíkja framleiðslupartinum. Ikki minst ger hetta seg galdandi, tá ið talan er um feløg, sum í kapping við framleiðslufelagið SEV eru undirløgd treytum, sum netfelagið SEV ásetir - av somu persónum, sum viðkomandi felag skal kappast við.</p>
<p>Sæð út frá einum eftirlits- og myndugleikasjónarmiði kunnu eisini íkoma ógreiðar støður, tí ivi kann vera um, hvønn myndugleikin samskiftir við - SEV Net ella við SEV Framleiðslu.</p>
<p>Nevndu viðurskifti eru galdandi, óansæð um SEV verður yvirtikið av landstýrinum ella heldur fram sum nú við kommununum sum eigara.</p>
<p>Niðanfyri verður víst eitt ítøkuligt dømi fyri, hvussu sundurbýti millum netpart og framleiðslupart kann fremjast.</p>
<p>Umframt at elveitingarlógin beinleiðis ásetur roknskaparligt sundurbýti, so er, vísandi til §12, stk. 4 í elveitingarlógini, heimild eisini hjá landsstýrismanninum at gera bygnaðarligar broytingar, í og við at partur av virkseminum, sum nevnt omanfyri, kann leggjast undir sjálvstøðuga leiðslu, ella at netvirksemið í síni heild verður lagt í sjálvstøðugt felag.</p>
<p>Ein hugsaður leistur kundi verið at býtt felagið upp í tvær høvuðsdeildir – net og framleiðslu – har hvør deild hevur egna búskapar- , fíggjar- og tekniska funktión.</p>
<p>Skrivstovu- og starvsfólkafunktiónin kundi verið í einari og somu deild (stabsfunktión), og sum útgongustøði kundi ein og sami stjóri framhaldandi verið stjóri fyri samlaða SEV.</p>
<p>Bæði sæð út frá einum kappingarsjónarmiði og myndugleika-/eftirlitssjónarmiði, er tað av stórum týdningi, at ivi ikki kann setast við skottið, sum eigur at vera millum elframleiðslu og elnet. Spurningurin er, um tað í heila tikið er praktiskt gjørligt at hava skott millum nevndu øki við einari og somu leiðslu, eins og tað er í dag.</p>
<p>Skal eitt møguligt sundurbýti sum omanfyri nevnt fremjast í verki, er neyðugt at tryggja, at  “krossstuðlan” ikki</p>
<p>Í hvønn mun tað møguliga kann gerast neyðugt at fara longur í einum bygnaðarligum uppbýti, har talan verður um at gera tvey sjálvstøðug feløg – SEV Net og SEV Framleiðslu – kann við tíðini eisini gerast ein áhugaverdur spurningur.</p>
<p>Avgerðir um omanfyri reistu spurningar/viðmerkingar eru politiskar, men óansæð hvør loysn verður vald, ella um valið verður onki at gera, koma avgerðir hesum viðvíkjandi at fáa stóran týdning fyri, hvørt høvuðsendamálini í elveitingarlógini um m.a.:</p>
<p type="listitem"> økta varandi orku</p>
<p type="listitem"> veitingartrygd</p>
<p type="listitem"> kapping og</p>
<p type="listitem"> hóskandi elprísir</p>
<p>í framtíðini kunnu náast.</p>
<p><em type="italic">Niðurstøða </em></p>
<p><em type="italic">Gjøgnumskygni manglar í skipanini Fortreytirnar fyri nýggjum elframleiðarum eru ikki nóg góðar undir verandi lóggávu Neyvan gjørligt at skapa veruliga kapping </em></p>
<p><em type="italic">Tilmæli </em></p>
<p><em type="italic">Lógarkrav um at øll nýggj framleiðsluverk grundað á vatn- ella vindorku ella aðra varandi orku skulu bjóðast út </em></p>
<p><em type="italic">Niðurstøða </em></p>
<p><em type="italic">Møguleikar hjá nýggjum framleiðarum at byrja Pumped Storage eru avmarkaðir undir verandi skipan </em></p>
<p><em type="italic">Tilmæli </em></p>
<p><em type="italic">Útvega greiðari lógarheimild í sambandi við møguleikarnar hjá triðja parti at stovnseta Pumped Storage í tilknýti til vatnverkini hjá SEV Møguliga útvega lógarheimild til landsstýrið um at stovnseta nýtt elframleiðsluverk í sambandi við Pumped Storage </em></p>
<p><em type="bold">3.4 Fyrimunir við at landstýrið yvirtekur SEV    </em></p>
<p>Við virknaði frá 1. januar 2009 varð SEV broytt til felagskommunalt felag við avmarkaðari ábyrgd. Samstundis broyttist umboðsráðið til ein árligan aðalfund. Á aðalfundinum kunnu umboð fyri kommunurnar møta, soleiðis at 1 umboð er fyri hvørjar 1.000 íbúgvar. Regluligur aðalfundur er einaferð um árið, og eykaaðalfundur er eftir tørvi.</p>
<p>Aðalfundurin velur nevnd, sum er sett saman av einum nevndarlimi og einum eykalimi fyri hvørt øki í landinum. Skyldurnar/kautiónirnar hjá kommununum fyri skuld hjá SEV hildu uppat 1. januar 2009, meðan tænastumannaskyldurnar framvegis galda.</p>
<p>Við hesi broyting kom virksemið hjá SEV í størri mun enn frammanundan at minna um virksemi rikið í partafelagsformi.</p>
<p>Hóast hesa broyting eru viðurskifti, sum við verandi eigaraskara í síni náttúr kunnu skapa trupulleikar, við tað at lokal kommunal áhugamál kunnu koma í stríð við áhugamálinini hjá SEV sum elfelag.</p>
<p>Um landsstýrið yvirtók SEV høvdu eigararnir, sum í dag eru allar kommunurnar, verið umboðaðir av einum persóni, nevniliga avvarandi landsstýrismanni á økinum.</p>
<p>Landsstýrismaðurin á økinum virkar undir ábyrgd mótvegis Løgtinginum. Tá ið SEV er ein landsdekkandi fyritøka við einum virkisøki, sum samfelagið ikki kann vera fyri uttan, eru hetta eisini viðurskifti, sum tala fyri, at tað í síðsta enda er Løgtingið og ikki kommunurnar, sum eiga at varða av og ábyrgdast fyri SEV.</p>
<p>Eitt felag í lutvísari kapping, sum SEV er á framleiðsluøkinum, kundi harumframt við fyrimuni verið lagt um til partafelag, rikið á handilsligum grundarlagi, og harvið verið skipað undir teimum kørmum, sum partafelagslógin ásetir.</p>
<p>Ein annar fyrimunur við at landstýrið yvirtekur SEV er, at tað kunnu vera møguleikar fyri lagaligari fígging.</p>
<p><em type="bold">3.5 Um landstýrið yvirtekur SEV </em></p>
<p>Niðanfyri verður gjørd ein meting av, hvørji viðurskifti eiga at verða lýst í sambandi við, at landstýrið møguliga yvirtekur ella keypir SEV.</p>
<p>Støði verður tikið í teimum fortreytum/karmum, sum SEV virkar undir í dag (t.v.s. elveitingarlógini og teim loyvum til framleiðslu og net, sum eru veitt felagnum). Sæð verður burtur f</p>
<p><em type="italic">Niðurstøða </em></p>
<p><em type="italic">Kommunal áhugamál kunnu koma í konflikt við áhugamálinini hjá SEV sum ravmagnsfyritøku Verandi bygnaður hjá SEV kann vera ein forðing fyri skjótari menning av varandi orkukeldum </em></p>
<p><em type="italic">Tilmæli </em></p>
<p><em type="italic">Leggja netpartin hjá SEV undir sjálvstøðuga leiðslu  Flyta ognarviðurskiftini frá kommununum til landsstýrið Leggja virksemið hjá SEV í partafelagsform – netvirksemi fyri seg og framleiðsluvirksemi fyri seg </em>Hetta kemur m.a. at viðføra, at SEV, eftir eina møguliga yvirtøku, so leingi eingin reel kapping er, framhaldandi verður bundið at <span type="quote">”hvíla í sær sjálvum”</span>-meginregluni bæði fyri framleiðslu- og netpartin.  </p>
<p>Tað finst ikki ein objektivt rættur prísur fyri eina fyritøku ella ein objektivt rættur háttur at rokna út virðið á eini fyritøku. Virðisásetanin vil altíð í stóran mun verða treytað av, hvat keypari og seljari vænta sær av søluni og framtíðar avkastinum av fyritøkuni. Av tí, at avkastið sambært <span type="quote">”hvíla í sær sjálvum”</span>-meginregluni skal verða nul, er virðið á fyritøkuni í prinsippinum eisini nul, sæð út frá einum yvirskotssjónarmiði.</p>
<p>Ein virðismeting av SEV eigur eisini at taka støði í virðunum/ognunum í felagnum. Harumframt skal havast í huga, at prísurin fyri SEV ikki bert skal síggjast í handilsligum høpi, men skal eisini síggjast í politiskum høpi, sum í síðsta enda kann gerast rættuliga avgerðandi fyri endaliga prísin fyri yvirtøku av SEV.</p>
<p><em type="bold">Bakstøði </em></p>
<p>Elveitingarøkið í Føroyum kann býtast upp í framleiðsluverk, sum framleiða ravmagn grundað á olju- vatn- og vindorku, og netvirksemi, sum er flutningur og veiting av ravmagni millum framleiðara og endabrúkara.</p>
<p>SEV eigur og rekur føroyska elnetið, hevur einkarrætt til netvirksemi, og stendur fyri umleið 97% av elframleiðsluni. Írestandi 3% verða framleidd av trimum vindmyllum, sum Sp/f Røkt eigur.</p>
<p>Eigararnir av SEV, sum eru føroysku kommunurnar, eiga felagið við einum innskotskapitali uppá kr. 4.139.875. Bókførdi eginpeningurin hjá SEV er sambært roknskapinum fyri 2010 kr. 889.131.031.</p>
<p>Eginpeningur hjá SEV er fingin til vega innanfyri galdandi <span type="quote">”hvíla í sær sjálvum”</span>-meginreglu gjøgnum ásetanina av elprísunum. Ein avleiðing av hesi meginreglu er, at eginpeningurin ikki kann verða mettur sum avsett yvirskot ella sum avkast til eigararnar, grundað á tann í aðrar mátar lága innskotskapitalinum uppá góðar 4 mió. kr., tí <span type="quote">”hvíla í sær sjálvum”</span>-meginreglan gevur ikki møguleika fyri avkasti.</p>
<p>Eginpeningurin – burtursæð frá innskotskapitalinum – skal harafturímóti metast sum neyðugur tiltakspeningur til rakstur av felagnum, og kann, grundað á áður nevndu <span type="quote">”hvíla í sær sjálvum”</span>- meginreglu, verða mettur sum ogn hjá brúkarunum.</p>
<p>SEV kan ikki avhenda felagið uttan loyvi frá landsstýrinum/elveitingareftirlitinum.</p>
<p>Serligu marknaðarviðurskiftini innan el-økið og einkarrættarstøðan innan netpartin (og enn eisini innan framleiðsluøkið), gera at ein møgulig avhendan av loyvunum hjá SEV verður trupul at góðkenna, og søla av felagnum til onnur enn landstýrið má tí metast at vera hypotetisk. Hinvegin verður tað helst ikki møguligt at noyða kommunurnar at avhenda SEV til landstýrið. SEV vil vísa til vanliga ognarrættin umframt rættin til at virka undir teimum givnu framleiðslu- og netloyvunum og loyvi hjá SEV at gagnnýta vatnið í áunum fram til 5. oktober 2013 í Vágum, Eysturoy, Streymoy og Suðuroy.</p>
<p><em type="bold">Dømir um hættir at virðismeta feløg </em></p>
<p>Teir mest vanligu hættirnir at virðismeta eitt felag eru:</p>
<p type="listitem"> Price/earning (P/E) – hátturin, har tað er inntøkan, sum er grundarlagið.</p>
<p type="listitem"> Discounted cash flow - hátturin (DCF), har tað er afturrindingartíðin, sum er avgerandi, og</p>
<p type="listitem"> Normalinntøku - hátturin, har útgangsstøðið er miðal inntøkan hjá felagnum yvir t.d. 5 ár.</p>
<p>Óansæð hvør háttur skuldi verið valdur, er neyðugt eisini at hyggja at:</p>
<p type="listitem"> Reella søluvirðinum á felagnum undir teimum givnu umstøðunum</p>
<p type="listitem"> Innskotskapitalinum hjá eigarunum</p>
<p type="listitem"> Virðinum á felagnum við alternativum eigaraskara, og</p>
<p type="listitem"> Áhuganum hjá eigarunum at avhenda felagið</p>
<p>Teir tríggir nevndu hættinir at virðismeta felagið taka allir støði í evnunum hjá felagnum at skapa inntøkur. Av tí at nettoinntøkan hjá felagnum yvir tíð, sum ein avleiðing av <span type="quote">”hvíla í sær sjálvum”</span>meginregluni, skal vera nul, so vil virðið á felagnum eftir hesum hættunum altíð blíva null.</p>
<p>Felagið hevur eitt søluvirði. Men hetta søluvirði eigur ikki falla í eigaranna lut, tí kommunurnar hava í prinsippinum ikki havt rætt til at savna sær yvirskot til hækkan av eginpeninginum út yvir at fáa til vega neyðugan kapital til rakstur. Hesi viðurskifti tala fyri, at tað er brúkarin og ikki eigarin, sum hevur rætt til søluvirðið av felagnum.</p>
<p>Harafturímóti hava eigararnir uttan iva krav uppá at fáa teirra innskotskapital aftur, møguliga við eini ávísari rentu. Ískoyti fyri rakstrarváða hjá felagnum kann ikki koma uppá tal, av tí at <span type="quote">”hvila í sær sjálvum”</span>-meginreglan tekur burtur allan rakstarligan váða hjá felagnum.</p>
<p>Eigararnir hjá SEV kunnu heldur ikki skjóta seg undir, at privatir íleggjarar kanska kunnu vera áhugaðir í at rinda ein góðan prís fyri felagið. Orsøkin er, at avhendan til privatar íleggjarar krevur góðkenning frá myndugleikunum, sum helst kann verða trupul at geva, orsakað av teimum serligu viðurskiftunum, sum eru galdandi innan økið.</p>
<p>Eisini skal havast í huga, at um felagið varð selt eftir vanligum marknaðartreytum, hevði hetta viðført, at brúkarin einaferð afturat skuldið rinda fyri tær ognir í felagnum, sum longu eru goldnar einaferð gjøgnum brúkaragjaldið.</p>
<p>Áhugin hjá kommununum at selja SEV fyri innskotskapitalin við rentum til ein prís uppá nul vil neyvan vera stórur. Virðið á felagnum fyri kommunurnar stendur eisini í tí valdi og ávirkan, sum tað hóast alt gevur kommununum at kunna reka og stýra elveitingini í Føroyum.</p>
<p>Kommunurnar kunnu væntast at halda uppá – á sama hátt sum tað fór fram í Danmark - at tann eginpeningur, sum ikki beinleiðis kann vísast til innskotskapitalin, er ogn hjá luthavarunum og skal verða verandi í geiranum (men tó sundurskiljast og má ikki verða nýttur til kappingaravlagandi endamál). Manglandi kompensatión fyri hendan partin av eginpeninginum vil vera í stríð við grundlógartryggjaða ognarrættin og verða at meta sum ognartøka.</p>
<p>Tað er tí av týdningi at fáa greiði á, hvør eigur hendan pening:</p>
<p type="listitem"> Eru tað el-brúkararnir, og um so er, hvussu kann peningurin so afturrindast teimum?</p>
<p type="listitem"> Eru tað lutahavararnir (kommunurnar) og kunnu/skulu kommunurnar um so er brúka peningin til</p>
<p>elveitingarendamál?</p>
<p type="listitem"> Hvussu við møguligum óhepnum avleiðingum fyri framtíðar kapping innan el-økið?</p>
<p type="listitem"> Er tað landstýrið, ið eigur peningin, tí landstýrið umboðar elbrúkararnar - bæði gamlar og nýggjar</p>
<p type="listitem">– har peningurin kemur frá?</p>
<p type="listitem"> Ber til við løgtingslóg at gera av, hvat skal verða av peninginum (tí partinum, sum ikki stavar frá</p>
<p xml:lang="dan">innskoti)?</p>
<p>Neyðugt er at fáa hesi viðurskifti neyvari lýst og greidd, áðrenn farast kann undir endaliga umrøðu av eini virðismeting av SEV.</p>
<p>Ein samlað greining og meting av eini virðismeting av SEV er í veruleikanum rættuliga kompleks, tí SEV væntandi eisini vil hava eitt politiskt gjald fyri at avhenda felagið. Meting av støddini á einum tílíkum gjaldskravi vilja krevja víðtøknar greiningar, og støða skal takast til nógvar umstøður, sum vilja galda fyri keypara og seljara framyvir.</p>
<p>Sum í øðrum førum við virðisásetingum av feløgum, vil virðisásetanin av SEV, tá ið samanum kemur, koma at svara til tann prís, sum keypari og seljari kunnu semjast um. Men vísandi til omanfyri standandi áskoðanir og sjónarmið, er samlaða niðurstøðan, at SEV út frá eini búskaparligari áskoðan, kann yvirtakst fyri innskotskapitalin. Men kommunurnar vilja neyvan verða áhugaðar í at avhenda felagið eftir hesum treytum. Spurningurin er so, hvat endurgjald keypari og seljari møguliga kunnu semjast um, undir teimum nevndu fortreytunum, sum nevndar eru frammanfyri. Eitt tílíkt endurgjald vil í stóran mun valdast styrkina í argumentatiónini hjá keypara og seljara.</p>
<p>Omanfyri nevnda frágreiðing skal ikki skiljast sum ein endalig roynd at virðismeta SEV, men heldur sum ein lýsing av teimum karmum, sum fara at verða avgerðandi fyri, hvussu ein prísur kann ásetast fyri felagið.</p>
<p><em type="bold">Fylgiskjal 6 </em></p>
<p><em type="bold">Yvirtøka av ognarrættinum til SEV </em></p>
<p><em type="bold">Innleiðing </em></p>
<p>Yvirskipaða endamálið við hesum partinum er  at lýsa, hvussu landið á bestan hátt kann hava ávirkan  á SEV,  herundir  prísstøðið  og  veitingartrygd á ravmagni,  sum  hevur  avgerandi  stóran týdning  fyri  okkara  samfelag,  og  eisini  undir  hvørjum  eigaraskapi  orkupolitisku  málini  hjá landinum best kunnu skipast og uppnáast.</p>
<p>Verandi  lóggáva  leggur  upp  til,  at  hetta  verður  tryggað  gjøgnum  tað  eftirlit  sum  er  við virkseminum  hjá  SEV,  men  skipanin  hevur  eisini  sínar  avmarkingar,  tí  talan  er  um  eitt felag/stovn,  hvørs  leiðslurættur  liggur  uttanfyri  málsræði  hjá  landinum,  og  sum  er  leysur  av vanligu umsitingini bæði hjá landinum og hjá kommununum.</p>
<p>Spurningurin  um  eigaraviðurskiftini  í  SEV  varð  viðgjørdur  í  Heildarætlanini  hjá Vinnumálaráðnum,  og  hevur  SEV  í  innanhýsis  arbeiðsskjali  umrøtt  m.a.  ásetingarnar  í Heildarætlnini hjá Vinnumálaráðnum viðvíkjandi eigaraviðurskiftunum.</p>
<p>Í fylgiskjali 5 er vístur samandráttur av ásetingunum í Heildarætlanini um eigaraviðurskiftini hjá SEV.</p>
<p>Hesin parturin byggir víðari á ásetingarnar viðvíkjandi  ognarviðurskiftunum í Heildarætlanini hjá Vinnumálaráðnum, eins og nakrar yvirskipaðar viðmerkingar verða gjørdar til umrøðuna hjá SEV av eigaraviðurskiftunum í Heildarætlanini.</p>
<p>Hesir spurningar og viðurskifti verða nærri viðgjørd:</p>
<p type="listitem">Viðurskifti, ið tala fyri, at landið yvirtekur SEV</p>
<p type="listitem">Hvør eigur SEV og hvussu kunnu ognarviðurskiftini broytast</p>
<p type="listitem">Prísáseting av SEV</p>
<p type="listitem">Partvís broyting av eigaraviðurskiftunum (flyting av netparturin)</p>
<p type="listitem">Tilmæli</p>
<p>Sum  eisini  nevnt  í  Heildarætlnanini  hjá  Vinnumálaráðnum  kann  viðmerkjast,  at  serligu marknaðarviðurskiftini  innan  el-økið  og  einkarrættarstøðan  innan  netpartin  (reelt  eisini  innan framleiðsluøkið) gera, at ein møgulig avhendan av loyvunum hjá SEV verður trupul at góðkenna, og  søla  av  felagnum  til  onnur  enn  landsstýrið  má  tí  metast  at  vera  hypotetisk.    Tó  skal  ikki útilokast, at partar av framleiðsluverkunum kundu verði seld privatum, um umstøðurnar annars talaðu  fyri  tí,  og  treytað  av,  at  sølupeningurin  varð  verandi  í  SEV,  og  sole</p>
<p>Útgangsstøðið í hesum parti verður tí tikið í, at ein møgulig broyting av eigaraviðurskiftunum - flyting av ognarlutinum hjá SEV - einans eigur at fara fram, um tað verður landið, ið verður nýggi eigarin, og við tí fortreyt, at peningur ikki verður tikin úr skipanini við flytingini av eigaraskapinum.</p>
<p>Sostatt er útgangsstøðið fyri hesi lýsing, at talan verður ikki um eina vanliga sølu av SEV, men um eina lógarreguleraða uppgávuflyting frá kommununum til landið.</p>
<p>Hinvegin er neyvan nakar ivi um, at ein tílík lógarregulerað uppgávuflyting verður trupul at útinna í veruleikanum, um ikki verandi eigarar, kommunurnar, eisini kunnu síggja eitt endamál við, at hetta verður gjørt. Sostatt eigur at verða miðjað eftir eini semju millum land og kommunur í hesum spurninginum.</p>
<p>Viðmerkjast skal, at hetta notat ikki er ein endalig<em type="bold"> </em>greining av øllum viðkomandi viðurskiftum í sambandi við møguliga yvirtøku av ognarrættinum til SEV, men víst verður á nøkur viðkomandi faktisk og løgfrøðilig viðurskifti, sum kunnu verða grundarlag undir eini framhaldandi umrøðu og samráðing við kommunurnar um hendan spurningin viðvíkjandi ognarrættinum. </p>
<p><em type="bold">Viðurskifti, ið tala fyri eini møguligari yvirtøku  </em></p>
<p>Spurningurin um,  hvussu býtið av  uppgávum  skal  verða millum  land og kommunur  og  annars hvørjar  uppgávur  kommunurnar  hava,  hevur  sítt  upphav  í  grundlógini  §  82  og  er  endurtikið  í Stýrisskipanarlógini § 56, sum áseta, at viðurskifti teirra verða ásett við lóg.</p>
<p>Hvat  eru  kommunalar  uppgávur  verður  avmarkað  eftir  tí  sonevndu  kommunalfulltrúini,  og  er annars  ásett  við  lóggávu,  fyrst  og  fremst  Kommunustýrislógini  og  annars  eftir  ymiskari  aðrari lóggávu.</p>
<p>Ravmagnsframleiðsla  hevur  frá  byrjan  av  verið  roknað  sum  ein  kommunal  uppgáva,  har  tær einstøku  kommunurnar  sjálvar  hava  sett  hetta  í  verk,  fyri  at  veita  sínum  borgarum  el  í lokaløkjunum. Yvir tíð hava kommunurnar sligið seg saman til tað, sum í dag er SEV, og sum hevur ábyrgdina av elveitingini fyri alt landið – bæði flutningi av el og elframleiðsluni.</p>
<p>Elveiting  er  soleiðis  farin frá  at  vera  ein  lokal  uppgáva  úti  í  teimum  ymsu kommununum  til  at verða  ein  landsdekkandi  uppgáva,  sum  má  metast  sum  verandi  ein  av  teimum  mest  týðandi samfelagsuppgávunum, í eru í samfelagnum í dag.</p>
<p>Sum  víst  á  omanfyri  undir  innleiðing<em type="bold"> </em>liggur  leiðslurætturin  í  SEV  uttanfyri  málsræðið  hjá </p>
<p>landinum, og SEV er leyst av vanligu umsitingini bæði hjá landinum og hjá kommununum.</p>
<p>Samanfall  er  sostatt  ikki  millum  avgerðarrætt  og  ábyrgd  innan  økið,  og  kann tað  í  hesum  føri vera óheppið innan eitt so týdningarmikið samfelagsøki, sum elveiting má sigast at vera.</p>
<p>Tað er týdningarmikið, at yvirskipaði politikkurin á økinum og eftirfylgjandi avgerðir og handlingar fylgjast. Tvíbýtta ábyrgdarbýtið kann verða ein forðing fyri optimalari menning av eløkinum, um leiðsla og eigarar av SEV ynska eina aðra kós enn hvat almenni orkupolitikkurin miðjar í móti.</p>
<p>Hetta  skal  ikki  skiljast  sum  atfinningar  mótvegis  kommununum,  men  tað  at  landið  hevur yvirskipaða valdið, meðan kommunurnar hava leiðsluábyrgdina av SEV, kann sum sagt viðføra eina hindring av optimalari menning av eløkinum. Bæði politiskt, fyrisitingarliga og fíggjarliga, og taparin verður elbrúkarin. Tí er alneyðugt við eintýðugum ábyrgdarbýti innan økið.</p>
<p>Í  einum  nýggjum  bygnaði  eigur  landið  bæði  at  hava  yvirskipaðu  fyrisitingarligu  ábyrgdina  av eløkinum,  eins  og  hava  ein  avgerðandi  (tó  óbeinleiðis,  umvegis  t.d.  nevndarumboðan/velja nevnd)  leiklut í leiðsluni av økinum.</p>
<p>Við hesum fæst ein greiðari bygnaður – landið hevur yvirskipaðu uppgávurnar og hevur vissu fyri, at leiðslan verður útint sambært politikkinum á økinum.</p>
<p>Viðmerkjast  kann,  at  eftirlitsmyndugleikin  (heimildirnar  sambært  elveitingarlógini)  er útdelegeraður til Jarðfeingi og Kærumyndugleikin er lagdur til vinnukærunevndina undir Føroya Kærustovni.  Sostatt  er  í  ávísan  mun  tikin  hædd  fyri  møguligum  óhepnum  fylgjum  av,  at samanfall er millum eftirlitsuppgávuna og eigaraleiklutin.</p>
<p><em type="bold">Hvør eigur SEV og hvussu kunnu ognarviðurskiftini broytast </em></p>
<p>Niðanfyri verður komið nærri inn á, hvør eigur SEV, hvat er SEV, og hvussu ognarrætturin og evsti avgerðarrættur hjá SEV kann flytast til landið, og hvussu ein tílík broyting kann fara fram.</p>
<p>Ein spurningur, sum reisir seg er, hvørt ein yvirtøka vildi verið ein ognartøka eftir Grundlógini § 73,  og  sum  kann  útloysa  eitt  endurgjald.  Um  talan  er  um  ognartøku,  gerst  spurningurin  um støddina á endurgjaldinum viðkomandi.<em type="bold"> </em></p>
<p>Uttanhýsis advokatur hevur gjørt upprit um hendan spurningin, sum er hjálagt sum fylgiskjal 11.</p>
<p>Notatið hjá advokatinum  er  stutt  og  yvirordnað, og kann vera  lýst  betur  við fleiri  løgfrøðiligum kanningum,  men  niðurstøðan  hjá  advokatinum  er,  at  talan  er  ikki  um  ognartøku,  um ognarrætturin til SEV verður fluttur landinum.</p>
<p>Sostatt  verður  mett,  at  talan  er  ikki  um  ognartøku,  og  at kommunurnar tí  ikki  hava krav  uppá endurgjald,  burtursæð  frá  egininnskotinum,  ið  var  góðar  4  mió.  kr.Hetta  hava  kommunurnar sjálvandi krav uppá við renting.<em type="bold">  </em></p>
<p>Og eisini kann viðmerkjast, at kommunal luttøka í  veitingarvirksemi sum grundregla bert kann fara fram við tí endamáli at uppfylla borgarans tørv á ávísu veitingini.  Endamálið kann ikki verða búskaparligur  vinningur  til  kommunukassan.  Peningur  til  kommunukassan  skal  sum útgangsstøði koma frá lógarásettu skattainntøkunum.</p>
<p>Avgerandi  er,  at  tey  virðir,  sum  eru  skapt  gjøgnum  virksemið  hjá  SEV,  og  sum  eru  goldin  av elbrúkarunum, vera verandi í SEV, og hóast formligi ognarluturin verður fluttur frá kommununum til landið, so verður reelli ognarluturin framvegis hjá elbrúkarunum, sum er Føroya fólk.</p>
<p><em type="bold">Prísáseting av SEV </em></p>
<p>Sum nevnt omanfyri verður m.a. í heildarætlanini hjá Vinnumálaráðnum sagt, at av tí, at avkastið sambært <span type="quote">”hvíla í sær sjálvum”</span>- meginregluni skal vera null, er virðið á fyritøkuni í prinsippinum eisini null, sæð út frá einum yvirskotssjónarmiði.</p>
<p>Eisini  verður  víst  á,  at  ein  møgulig  avhendan  til  privatar  íleggjarar  krevur  góðkenning  frá myndugleikunum.</p>
<p>Tað at kommunurnar í prinsippinum ikki hava rætt til at savna sær yvirskot til hækkan aveginpeninginum út yvir at fáa til vega neyðugan kapital til rakstur, og tað at grundgevast kannfyri,  at  ein søla av  SEV  hevði  viðført  at  tær  ognir  og  rakstrargøgn í  SEV,  sum  brúkarin longueinaferð hevur goldið fyri, skuldu rindast einaferð afturat av elbrúkaranum, tala í móti, at landiðhevði góðtikið eina møguliga sølu av SEV til privatar.</p>
<p>Sjónarmiðið um, at tað reelt er brúkarin (og í hesum føri ikki formligi eigarin), sum hevur rætt tilsøluvirðið av felagnum, talar eisini í móti, at landið hevði góðkent eina sølu av SEV til privatar.</p>
<p>Og vísandi til eitt av høvuðsendamálunum í elveitingarlógini um, at elframleiðslan ikki má veradýrari  enn  neyðugt,  má  tað  vera  at  meta  sum  eitt  lógligt  og  sakligt  atlit  hjáeftirlitsmyndugleikanum at siga nei til, at peningur verður tikin úr skipanini við sølu til privatar.<em type="bold">  </em></p>
<p>Í innanhýsis notati (arbeiðsskjali) frá SEV, sí fylgiskjal 2, verða umrøddar m.a. omanfyri nevndu greiningar  í  Heildarætlnini  hjá  Vinnumálaráðnum,  sum  snúgva  seg  um,    hvussu  virksemið  hjá SEV eigur at verða skipað og eigaraviðurskiftini.</p>
<p>Í stuttum eru nakrar av niðurstøðunum í nevnda arbeiðsskjali:</p>
<p type="listitem">Sambært § 73 í grundlógini, skal fult endurgjald latast í sambandi við ognartøku</p>
<p type="listitem">Tað tykist sum, at landsstýrið helst fer at nokta eini umsókn frá kommununum í at selja til</p>
<p>privatar íleggjarar fyri at forða kommununum í at realisera marknaðarvirðið á SEV</p>
<p type="listitem">Víst verður á, at  privatur áhugi hevur verið fyri at bjóða eina munandi peningaupphædd</p>
<p>fyri  at  yvirtaka  ein  part  av  SEV,  og  tað  sigur  ikki  so  lítið  um,  hvat  potentiali,  ið  er  fyri søluvirðið av (pørtum av) SEV, um elveiting varð latin upp fyri privatum vinnurekandi og el-verkini seld á frælsum marknaði.</p>
<p type="listitem">Til viðmerkingina í heildarætlanini um, at eitt møguligt sølulvirði átti at fallið í eigaranna</p>
<p>lut  verður  í  nevnda  arbeiðsskjali  frá  SEV  viðmerkt,  við  tilvísing  til  løgfrøðiliga  teori  og praksis  í  Danmark,  at  semja  bleiv  gjørd  við  sokallaðu  ELFOR-avtaluni  frá  2004,  sí fylgiskjal 3, og danska elveitingarlógin varð broytt, so at eigararnir frítt kundu ráða yvir eginpeninginum (tó afturfyri, at eigararnir lótu statinum 400kV-netið, uttanlandssambandið og systemábyrgdina).</p>
<p type="listitem">Eisini  hevur  SEV  víst  á,  at  grundarlagið  fyri  einum  møguligum  endurgjaldi  til</p>
<p>kommunurnar má vera virðið á fysisku anleggunum, sum sambært bókførdu eginognini hjá SEV var 889 mió kr ultimo 2010, og at henda upphædd sum útgangsstøði má metast sum virðið á SEV í eini møguligari ognartøkustøðu.</p>
<p>Innleiðandi  kann  viðmerkjast,  at  tað  at  áseta  eitt  marknaðarvirði  fyri  SEV  í  hesum  føri  er  ikkiaktuelt, tí tann hugsaða støðan, at SEV kann verða selt í vanligum handli er ikki til viðgerðar íhesum notati.</p>
<p>Og uttan í aðra máta at fara í eina nærri viðgerð av innihaldinum í arbeiðsskjalinum hjá SEV,kann viðmerkjast, at støðan í Danmark og Føroyum í nógvum førum ikki kann samanlíknast. ÍDanmark  er  fullkomin  kapping  innan  elframleiðsluøkið.  Innan  elflutning  (distributión)  eru  nógv(uml 70) smærri lokalmonopol, meðan høvuðsnetið (transmissióninin ) er monopol, og er ogn hjástatinum.  Í  Føroyum  liggur  í  veruleikanum  alt  elvirksemi  undir  SEV  bæði  framleiðsla  ognetvirksemi og systemábyrgd, tá ið sæð verður burtur frá Røkt, ið sum kunnugt einans stendurfyri uml 2 % av samlaðu elframleiðsluni.</p>
<p>Týðandi er at vísa á, at málið viðvíkjandi elveitingini í Danmark varð loyst við semju, og ikki royntí rættinum, t.v.s. eingin rættarpraksis er. Og danski staturin góðtók einans, at elfeløgini yvirtókuframleiðslu  og  distributíon  við  treytum/bindingum  um,  hvat  peningurin  kundi  nýtast  til,  og  atstaturin yvirtók ognarrættin til høvuðsnetið (transmissiónina).</p>
<p>Sum eisini ávíst í nevnda arbeiðsskjali hjá SEV, var liberaliseringin av elsektorinum í Danmarkinnførd við sokallaða el-reforminum frá 1999, og var ein liður í tilgongdini í førda EU-politikkinum,sum  miðaði  eftir,  at  fríu  marknaðarkreftirnar  skuldu  avloysa  gomlu  monopolini  innan  eløkið.</p>
<p>Hetta  er  ikki  støðan  í  Føroyum,  har  tað  einans er  ein  sera  avmarkað  kapping  galdandi  innanframleiðsluøkið, nevniliga í tilgondini, tá ið loyvi (vindloyvi) verða boðin út. Ongin verulig kappinger annars galdandi, hvørki á framleiðslusíðuni og enn minni á netsíðuni.</p>
<p>Soleiðis  sum  støðan  er  á  føroyska  elmarknaðinum,  er  neyvan  nakað,  sum  talar  fyri,  at  einlíknandi loysn sum í Danmark, skuldi ver</p>
<p>Tó hevði hetta helst verið ein møguleiki, um tað varð eitt yvirskipað politiskt ynski um at innføraeina líknandi loysn í Føroyum.</p>
<p>Tað sum føroyska elveitingarlógin leggur upp til í sambandi við eina kappingarlíknandi støðu og virkisfýsni,  er  at  <span type="quote">“møguleiki  skal  verða fyri fleiri  el-framleiðarum”</span>. Tað at tað í framtíðini skuldukomið ein ella nakrir framleiðarar afturat innan føroyska elframleiðslu, skapar ikki eina vanligakappingarstøðu innan økið. Heldur kann sigast, at støðan tá verður ein stórur framleiðari, og ein</p>
<p>ella narkrir smærri framleiðarar, sum í prinsippinum koma at hava <span type="quote" xml:lang="dan">“lokalmonopol”</span> at framleiða í einum ávísum øki, umvegis elveitingarloyvi.</p>
<p><em type="bold">Partvís broyting av eigaraviðurskiftunum (flyting av netpartinum)   </em></p>
<p>Ein partvís flyting av ognarrættinum hjá SEV – t.v.s. flyting av netpartinum og systemábyrgdini til landið - kundi møguliga loyst nakrar av teimum vansunum, sum víst er á undir <span type="quote">“Viðurskifti, ið tala fyri eini møguligari yvirtøku”</span>.</p>
<p>Í  og  við,  at  netvirksemi  við  systemárbyrgdini  hjá  SEV  hevur  ein  týðandi  leiklut  innan elveitingarøkið,  er  ongin  ivi  um,  at  spennið/gloppið  millum  yvirskipaðu  ábyrgdina,  sum  landið hevur og leiðslurættin, sum kommunurnar hava yvir SEV, hevði verið munandi minni, um landið yvirtók  netpartin  og  systemábyrgdina.  Hetta  krevur  tó  eina  nærri  greining  av,  hvussu  eitt møguligt eigarauppbýti millum net- og framleiðslupart kundi verið gjøgnumført í praksis, áðrenn tað er gjørligt at koma til endaliga niðurstøðu hesum viðvíkjandi.</p>
<p>Í hesum sambandi eigur at vera umrøtt nærri, í hvønn mun eftirlitsmyndugleikin eigur/kann loyva ávísum yvirskoti á framleiðslupartinum, samstundis sum effektivitetskriteriir sjálvsagt eisini verða sett  til  framleiðsluvirksemið  hjá  SEV.  Viðmerkjast  kann,  at  framleiðsluparturin  hjá  SEV  er  ikki undirlagdur <span type="quote">“hvíla í sær sjálvum”</span> prinsippinum sambært elveitingarlógini, men verður reguleraður av eftirlitsmyndugleikanum umvegis treytirnar í framleiðsluloyvunum hjá SEV.</p>
<p>Um  hesin  leisturin  verður  nýttur,  hevði  hetta  mint  um  ta  loysnina,  sum  gjøgnumførd  var  í Danmark,  um  enn  viðurskiftini,  sum  nevnt,  ikki  kunnu  samanlíknast  beinleiðis  í  Danmark  og Føroyum.</p>
<p><em type="bold">Samandráttur/niðurstøður </em></p>
<p>Samanumtikið kunnu niðurstøðurnar lýsast soleiðis: SEV er eitt felag/stovnur, hvørs leiðslurættur liggur uttanfyri málsræði hjá landinum, og sum er leyst av vanligu umsitingini bæði hjá landinum og hjá kommununum og talar hetta fyri, at landið yvirtekur ognarrættin til SEV.</p>
<p>Ein møgulig broyting av eigaraviðurskiftunum eigur tó einans at fara fram, um tað verður landið, ið verður nýggi eigarin, og við tí fortreyt, at peningur ikki verður tikin úr skipanini við flytingini av eigaraskapinum. Avgerandi er, at tey virðir, sum eru skapt gjøgnum virksemið hjá SEV, og sum eru goldin av elbrúkarunum, vera verandi í SEV. Talan verður sostatt ikki um eina vanliga sølu av SEV, men um eina lógarreguleraða uppgávuflyting frá kommununum til landið.</p>
<p>Elveiting verður mett sum ein av teimum mest týðandi samfelagsuppgávunum í samfelagnum í dag,  og  samstundis  verður  staðfest,  at  samanfall  er  ikki millum  avgerðarrætt  og  ábyrgd innan elveitingarøkið.  Týdningarmikið  er,  at  yvirskipaði  politikkurin  á  orkuøkinum  og  eftirfylgjandi avgerðir og handlingar fylgjast. Ein av høvðusaktørunum og tann sum hevur eina mest ávirkan á orkuøkið er SEV.</p>
<p>Lógarheimild má fáast til vega um landið skal yvirtaka SEV frá kommununum. Mett verður ikki, at talan í hesum føri verður um ognartøku, partvís orsakað av, at ein ognartøka prinsipielt er ein f</p>
<p>Harumframt er viðmerkt, at eginognin hjá SEV er komin av inngjøldum frá brúkarunum, og ikki kommununum, burtursæð frá egininnskotinum við renting.</p>
<p>Kommunal  luttøka  í  veitingarvirksemi  kann  sum  grundregla  bert  fara  fram  við  tí  endamáli  at uppfylla  borgarans  tørv  á  ávísu  veitingini.  Endamálið  hjá  kommununum  er  ikki  búskaparligur vinningur til kommunukassan.</p>
<p>Ein søla av  SEV  til  privatar  íleggjarar  hevði  viðført  at  brúkarin,  sum  einaferð  hevur goldið fyri SEV,  skal  rinda  einaferð  afturat,  um  sølupeningurin  hevði  verið  fluttur  eigarunum  - kommununum.</p>
<p>Myndugleikin  skal  góðkenna  eina  møguliga  sølu  av  SEV,  og  vísandi  til,  at  eitt  av høvuðsendamálunum  í  elveitingarlógini  um,  at elframleiðslan  ikki má vera  dýrari enn  neyðugt, má tað vera at meta sum eitt lógligt og sakligt atlit hjá eftirlitsmyndugleikanum at siga nei til, at peningur verður tikin úr skipanini við sølu til privatar. Um tað beinleiðis var eitt politiskt ynski um, at SEV varð selt privatum íleggjarum, hevði støðan sjálvsagt verið øðrvísi.</p>
<p>Støðan  innan  eløkið  í  Danmark  og  Føroyum  kann  í  nógvum  førum  ikki  samanlíknast.  Málið viðvíkjandi  elveitingini  í  Danmark  varð  loyst  við  semju,  og  soleiðis  ikki  roynt  í  rættinum.  Og danski  staturin  góðtók  einans,  at  elfeløgini  yvirtóku  framleiðslu  og  distributíon  við treytum/bindingum um, hvat peningurin kundi nýtast til, og í móti at staturin yvirtók ognarrættin til høvuðsnetið (transmissiónina). Í  Føroyum  er  sera  avmarkað  kapping  galdandi  innan  eløkið,  nevniliga  í  tilgongdini,  tá  ið  loyvi (vindloyvi) verða boðin út. Ongin verulig kapping er annars galdandi, hvørki á framleiðslusíðuni og  enn  minni  á  netsíðuni.  Tí  er  neyvan  nakað,  sum  talar  fyri,  at  ein  líknandi  loysn  sum  í Danmark, skuldi verið viðkomandi í Føroyum.</p>
<p>Ein partvís broyting av eigaraviðurskiftunum - flyting av netpartinum og systemábyrgdini – kann sum alterntiv umhugsast í staðin fyri at landið yvirtekur bæði framleiðslu og netpart. Hetta hevði bøtt um vansarnar við, at samanfall ikki er millum avgerðarrætt og ábyrgd innan elveitingarøkið, og trupulleikarnar, sum kunnu íkoma av, at yvirskipaði politikkurin á orkuøkinum og eftirfylgjandi avgerðir liggja ávikavist hjá landinum og kommununum.</p>
<p><em type="bold">Tilmæli </em></p>
<p>Mælt verður til, at landsstýrið, við støði í hesum notati fer undir eina samráðing við kommunurnarum at yvirtaka ognarrættin til SEV.</p>
<p>Miðjað  eigur  at  vera  eftir  semju við  kommunurnar  um    ognarspurningin,  og  útgangsstøðið hjálandsstýrinum fyri samráðingum eigur at verða, at:</p>
<p type="listitem">ein  møgulig  broyting  av  ognarrættinum  eigur  einans  at  fara  fram,  við  tí  fortreyt,  at</p>
<p>peningur ikki verður tikin úr skipanini,</p>
<p type="listitem">flytingin  av  ognarrættinum  fer  fram,  sum  ein  lógarregulerað  uppgávuflyting  frá</p>
<p>kommununum til landið, uttan peningaligt   enndurgjald til kommunurnar,</p>
<p type="listitem">ein partvís broyting av eigaraviðurskiftunum - flyting av netpartinum og systemábyrgdini –</p>
<p>kann sum alterntiv umhugsast í staðin fyri, at landið yvirtekur bæði framleiðslu og netpart.</p>
<p><em type="bold">Fylgiskjal 7 </em></p>
<p><em type="bold">Notat frá SEV um bygnaðin – skilnaður í net og framleiðslu </em></p>
<p><em type="bold">Inngangur og bakstøði </em></p>
<p>Virkisøkið innan framleiðslu, flutning og sølu av el broyttist, tá ið løgtingslóg nr. 59 um framleiðslu, flutning og veiting av ravmagni (Elveitingarlógin) bleiv sett í gildið tann 7. juni 2007.</p>
<p>Við nýggju lógini var eisini lagt upp til ávísan skilnað millum net og framleiðslu. Av lógartekstinum og almennu viðmerkingarnar til lógartekstin framgongur, at endamálið við skilnaðinum e</p>
<p><em type="bold">ábyrgdarbýti, kapping</em> og <em type="bold">gjøgnumskygni</em>. </p>
<p>Í sjálvum lógartekstinum síggja vit m.a. hesar orðingarnar:</p>
<p><em type="italic">Framleiðsla av ravmagni, ætlað til flutnings á elnetinum við loyvi eftir §9, er einans loyvd við loyvi frá landsstýrismanninum (§4, stk.1). </em></p>
<p><em type="italic">Feløg, sum hava loyvi at framleiða ravmagn, og sum eru íbundin netið, hava skyldu at fylgja boðum frá SEV, sbrt. §11, stk 5 um broytingar í framleiðsluni, fyri at tryggja ein munadyggan rakstur og eina hóskandi veitingartrygd og elgóðsku (§7, stk.1). </em></p>
<p><em type="italic">Feløg, sum hava loyvi til framleiðslu av ravmagni, og sum eru íbundin netið, hava skyldug at boða SEV frá ætlaðum broytingum í framleiðsluni innan eina hóskandi freist, ið SEV ásetir (§7, stk. 2). </em></p>
<p><em type="italic">Loyvi krevst frá landsstýrismanninum til netvirksemi, t.e. flutningur av ravmagni, frá framleiðslustaði til brúkara. Loyvið verður latið við treytum, ið landsstýrismaðurin ásetir (§9, stk. 1).   </em></p>
<p><em type="italic">SEV skal hava serstakan roknskap fyri netvirksemið (§10, stk. 2). </em></p>
<p><em type="italic">SEV hevur ábyrgd av, at veitingartrygdin og elgóðskan eru nøktandi (§11, stk. 1). </em></p>
<p><em type="italic">SEV hevur skyldu at keypa tað ravmagn, sum verður framleitt av loyvishavarum sambært loyvunum(§12, stk. 1). </em></p>
<p><em type="italic">SEV skal ikki gera mismun millum egna framleiðslu og framleiðslu frá øðrum framleiðarum (§12, stk. 2). </em></p>
<p><em type="italic">Um SEV brýtur sínar skyldur um serstakan roknskap sbrt. § 10, stk 2, misnýtir marknaðarstøðu sína, ella um serlig samfelagsatlit gera seg galdandi, kann landsstýrismaðurin krevja, at partur av virkseminum verður lagdur undir sjálvstøðuga leiðslu, ella at netvirksemið í síni heild verður lagt í sjálvstøðugt felag við sjálvstøðugari leiðslu (§12, stk. 4). </em></p>
<p>Í almennu viðmerkingunum til lógartekstin síggja vit m.a. hesar orðingarnar:</p>
<p><em type="italic">Eitt endamál við at gera eina elveitingarlóg er at fáa skipað hetta so týdningarmikla økið innan nútímans karmar, og í hesum sambandi at útvega landsmyndugleikunum hóskandi heimildir at stýra viðurskiftum av týdningi fyri framleiðslu, flutning og veiting av elorku.  </em></p>
<p><em type="italic">Tey mál, ið ætlanin er at røkka við hesi lóggávu, eru m.a.: </em></p>
<p type="listitem"><em type="italic">At landsstýrið fær yvirskipaðu ábyrgdina á eløkinum</em> </p>
<p type="listitem"><em type="italic">At møguleiki verður fyri fleiri elframleiðarum fyrst og fremst á vindorkuøkinum</em> </p>
<p><em type="italic">Lógaruppskotið leggur upp til, at tað verður landsstýrismaðurin, ið veitir loyvi til framleiðslu av ravmagni, til netvirksemi og til størri útbyggingar av elnetinum og lagt verður upp til, at framleiðsla og flutningur av ravmagni verða sundurskild virkisøkir. </em></p>
<p><em type="italic">Lógaruppskotið leggur upp til, at kappingarlíknandi viðurskifti skulu verða galdandi innan eløkið. Í hesum sambandi hevur verið hugt at líknandi lóggávu í Danmark og Íslandi. Hesi lond mugu lúka tær treytir, sum settar verða í ES-direktivinum um elveiting, framleiðslu, flutning og sølu (2003/54/EF). Millum annað verður ásett, at frí kapping skal vera innan framleiðslu og sølu av elorku, meðan flutningsnetini verða  mett sum natúrlig monopol. Harumframt er ásett, at somu feløg kunnu ikki bæði reka flutningsvirksemi og virksemi, sum er í kapping, ávíkavist framleiðslu- og søluvirksemi. </em></p>
<p><em type="italic">Fyri smærri øki (isoleraði øki) verður tó undantak givið í ES-direktivinum fyri kravinum um at skilja virksemið sundur í sjálvstøðug feløg. Í teimum førum verður kravt, at ein roknskaparlig sundurskiljing verður framd soleiðis, at kostnaður av framleiðslu og flutningi av elorku kann skiljast at.</em></p>
<p><em type="italic">Við hesum lógaruppskoti verður lagt upp til, at SEV, sum er ogn hjá øllum kommununumí landinum, og sum er eigari av undirstøðukervinum, fær stðafest sína uppgávu sum netfelag, ið hevur ábyrgd av flutningi og veiting av ravmagni, og av at veitingartrygdin er nøktanditil eina og hvørja tíð. við hesi ábyrgd fylgja nakrar heimildir, m.a. til at taka avgerðir um rakstur av netinum og at tryggja sær, at verksemið á framleiðsluverkunum er nøktandi fyri veitingartrygdina.  </em></p>
<p><em type="italic">Uppskotið til elveitingarlóg ásetir, at loyvi skulu fáast til vega til øll verandi framleiðsluverk sær, umframt at tað í roknskapinum hjá SEV skal vera greitt sundurbýti millum framleiðsluvirksemi og flutningsvirksemi. </em></p>
<p><em type="italic">M.a. fyri at fáa mest møguligt virkisfýsni í elframleiðsluni, skal tað vera møguligt hjá øllum við nøktandi førleikum at bjóða seg fram at vera við í elframleiðsluni. </em></p>
<p><em type="italic">Tá framleiðsla úr vindi skal byggjast út, verður tað gjørt við, at landsstýrismaðurin bjóðar hesa framleiðslu út, so áhugaðir partar kunnu bjóða seg fram. Tá framleiðsla úr vatnorku skal útbyggjast, verður tað ikki gjørt við útboði, men eftir umsókn frá áhugaðum.  </em></p>
<p><em type="italic">Men fyri at røkka setninginum um at fáa kappingarlíknandi viðurskifti innan elframleiðslu og at fremja virkisfýsni, er, sum nevnt frammanfyri, valt at skipa framleiðslupartin soleiðis, at møguleiki verður fyri fleiri framleiðsluvirkjum. </em></p>
<p><em type="italic">At hava eina nøktandi veitingartrygd til eina og hvørja tíð er ein høvuðsuppgáva og ábyrgd serliga hjá netfelagnum, t.e. SEV, men eisini hjá landsstýrismanninum. Landsstýrismaðurin skal í sínum arbeiði mótvegis SEV ikki seta krøv, sum kunnu koma veitingartrygdini í vanda.  </em></p>
<p><em type="italic">Tá lógaruppskotið fær gildi, og vit fara frá verandi skipan til eina skipan, har roknskaparligt býti er millum framleiðslu- og netvirksemi, umframt at tað sum frálíður kunnu verða fleiri framleiðarar, ið verða ymiskir í stødd, og sum nýta ymiskar orkukeldur, má vissa vera fyri, at neyðugur máttur er tøkur til eina og hvørja tíð. </em></p>
<p><em type="italic">Eftirlit skal eisini vera við, um SEV heldur skyldur sínar um roknskaparførslu soleiðis, at greiður skilnaður er millum netvirksemi og framleiðsluvirksemi. </em></p>
<p>Tvær broytingar eru eftirfylgjandi komnar í elveitingarlógina, nevniliga løgtingslóg nr. 104 frá 20. november 2007 og løgtingslóg nr. 79 frá 7. juni 2012. Í viðmerkingunum síggja vit m.a. hesar orðingarnar:</p>
<p><em type="italic">Landsstýrismaðurin skal lýsa alment eftir umsóknum, áðrenn nýggj loyvi til framleiðslu av ravmagni úr vindorku verða veitt. Endamálið við hesi áseting er at geva øllum møguleika at bjóða seg fram at framleiða ravmagn úr hesi orkukeldu, og á henda hátt fáa kapping á framleiðsluøkinum. Fyri at tryggja, at útbjóðingar eru í samsvari við tørvin á elmarknaðinum og við fyriliti fyri tøkniligum avmarkingum er ásett, at landsstýrismaðurin skal ráðføra seg við SEV, áðrenn avgerð verður tikin um at skipa fyri eini útbjóðing. Fyri at røkja hesa uppgávu á nøktandi hátt er neyðugt, at orkumyndugleikin mennir fakliga førleikan at gera sjálvstøðugar metingar um hesi viðurskifti. </em></p>
<p><em type="italic">Tá ið ein umsókn um loyvi at framleiða el úr vindorku kemur inn, skal landsstýrismaðurin gera av, at onnur áhugað eisini kunnu søkja um loyvi á sama stað ella øðrum staði. Á hendan hátt ber til at fáa fleiri ymiskar umsøkjarar til eitt ávíst loyvi og sostatt tryggja kapping og teir fyrimunir, sum kapping førir við sær. </em></p>
<p><em type="bold">Ábyrgdarbýti </em></p>
<p>Tá ið hugt verður í elveitingarlógina, bæði í sjálvum lógartekstinum og í almennu viðmerkingunum, so er greitt, at  uppgávan hvat rakstur, ve</p>
<p>Tá ið libraliseringin hendi í Danmark og man skilti sundur millum net og framleiðslu, so bleiv hetta gjørt við nýggjari statsfyritøku nevnd Energinet.dk at taka sær av systemábyrgdini. Fyritøkan yvirtók samstundis  transmissiónnetið og rekur hetta. Í dag starvast omanfyri 600 fólk í hesi fyritøkuni, sigast skal tó eisini, at fyritøkan harumframt hevur danska gasnetið um hendi.</p>
<p>Við at lata systemábyrgdina liggja hjá einari og somu fyritøku, so hevur man spart sær at greina út hvørjar deiluppgávur eru knýttar at systemábyrgdini. Trupulleikin í sundurgreiningini liggur í, at netið, sum tá stendur við allari ábyrgdini og øllum uppgávunum, skal hava ein hóp av sínum veitingum frá framleiðsluverkunum og at veitingarnar broytast alla tíðina. Hetta krevur í minsta lagi eitt konstant og neyvt samskifti, sum skal kunna skjalfestast fyri at kunna staðfesta ábyrgd umframt at hetta eisini krevur eina konstanta logging av veitingunum á øllum knútapunktunum ímillum framleiðsluverkini og netið.</p>
<p>At systemábyrgdin liggur hjá SEV, uttan at SEV er skilt sundur í framleiðslu – og netdeildir, sum heldur ikki er lagt upp til sambært elveitingarlógini, hevur ikki hindrað at útbygt er á  vindorkuøkinum, sí eisini niðanfyri um kapping.</p>
<p>Útbyggingin innan vindorkuna er framd á slíkan hátt, at framleiðsluverkini hava tikið sær av bygging og viðlíkahaldi av verkunum. Treytin hevur verið, at øll stýring av verkunum er í hondunum á  SEV (netvirksemi).</p>
<p>Tað er eisini greitt, at øll framleiðsluverk skulu hava framleiðsluloyvi frá landsstýrismanninum eins og at netvirksemi hjá SEV skal hava netloyvi frá landsstýrismanninum.</p>
<p>Sum er, er onki at ivast í hvussu ábyrgarbýti er á føroyska elkervinum, samstundis sum tað eisini kann staðfestast, at hetta er í tráð við elveitingarlógina.</p>
<p>Annað er, at um man vil sundurbýta eigaraskapin millum net og framleiðslu, so kann tað bert gerast undir tí fyritreyt, at systemábyrgdin er neyvt avtalað hvat uppgávum, samskifti, ábyrgdum, skrásetingum, kostnaði og fleiri øðrum viðurskiftum viðvíkur.</p>
<p xml:lang="dan"><em type="bold">Kapping </em></p>
<p>Við støði í omanfyri nevnda er greitt, at ynski við lógarbroytingini var, at ein kappingarlíknandi støða skuldi taka seg upp innan elframleiðsluna, meðan tað eisini greitt framgongur, at netvirksemi framhaldandi verður rikið sum monopol.</p>
<p>Tað er eisini greitt, at tað er serliga á vindorkuøkinum, at man roknar við fleiri ymiskum framleiðsluvirkjum sum úrslit av útboði.</p>
<p>Við støði í benchmark kanning, sum Deliotte hevur gjørt fyri SEV í 2012, so eru miðalkostnaðirnir fyri elframleiðslu við vindi, vatni og termiskum verkum í árunum 2008 - 2011 ávíkavist 29, 51 og 103 oyru/kWt.</p>
<p>Tað sampakkar tí væl, tá ið ætlanin við lógarbroytingini verður samanborin við búskaparliga veruleikan (raðfestingin millum orkusløgini), at byggjast skal sum mest út við vindorku, og er tað eisini tað, sum er hent síðani nýggja lógin kom í gildið.</p>
<p>Í 2011 skipaði Elveitingareftirlitið fyri einum almennum útboði at 3 MW av vindorkumátti og eftir at SEV í 2012 hevði latið inn umsókn til Vinnumálaráðið um eina 11,7 MW vindmyllulund, skipaði Jarðfeingi fyri almennum útboð av nevnda mátti, sum ætlandi verður tikin inn á elskipanina í 2013 og/ella 2014. Við øðrum oðrum hevur nýggja elveitingarlógin viðført, at samlaði vindorkumátturin í føroysku elskipanini er øktur úr 4,1 MW til 18,8 MW, t.v.s. at vindorkumátturin er meira enn fýrafaldaður.</p>
<p>Kostnaðirnir sampakka eisini perfekt við rakstrarstrategiina fyri framleiðsluna hjá SEV, har vindorka hevur 1.</p>
<p>raðfesting, vatnorka 2. raðfesting og síðani verður so spaða til við termiskari framleiðslu eftir tørvi.</p>
<p>Sigast má, at lógarbroytingin veruliga hevur havt ávirkan. Í fyrsta útboðnum luttóku 4 ymiskir feløg/samtøk, meðan at bert tvey </p>
<p><em type="bold">Gjøgnumskygni </em></p>
<p>Lógin áleggur SEV at gera sundurskildan roknskap millum netið og framleiðsluverkini frá 1/1-2009 at rokna. Roknskapirnir felagsins fyri 2009 og 2010 vóru samtaksroknskapir sum høvdu notur, ið greiddu frá kostnaðinum av virkseminum innan net og framleiðslu. Men frá 2011 at rokna hevur felagið gjørt sundurskildar roknskapir fyri framleiðslu og net hvørt sær.</p>
<p>Endamálið við at sundurskilja roknskapirnar er deils at geva myndugleikum og øðrum innlit, deils at hava ein greiðan roknskaparligan skilna millum net- og framleiðsluvirksemi og deils at brúka upplýsingarnar til skilagóða stýring av virkseminum.</p>
<p>Skuldi tað hent seg, at SEV ikki heldur skyldurnar um serstakan roknskap, at SEV misnýtir marknaðarstøðu sína, ella um serlig samfelagsatlit gera seg galdandi, so kann landsstýrismaðurin krevja, at partur av virkseminum verður lagdur undir sjálvstøðuga leiðslu, ella at netvirksemið í síni heild verður lagt í sjálvstøðugt felag við sjálvstøðugari leiðslu.</p>
<p xml:lang="dan">Dok. ansvarlig: JSC  Sekretær:   Sagsnr: s2012-439  Doknr: d2012-2959-2.0    04-06-2012</p>
<p>Fylgiskjal 8</p>
<p xml:lang="dan"><em type="bold">Unbundling af net og produktionsselskab - Diskussionsoplæg </em></p>
<p xml:lang="dan">Dette notat er udarbejdet som et diskussionsoplæg for mødet d. 8. juni mellem, SEV,  <span type="quote" xml:lang="dan">”Ministry of Trade and Industry”</span> og Dansk Energi. Notatet tager ikke udgangspunkt i analyser af det Færøske Energisystem, men bygger på generelle betragtninger.</p>
<p xml:lang="dan"><em type="bold">Erfaringer fra Danmark og Europa. </em></p>
<p xml:lang="dan">Der er gennem de seneste 10 år gennemført en selskabsmæssig opdeling af transmissionsselskaber og produktionsselskaber i Europa og Skandinavien. De primære baggrunde for denne opsplitning er følgende:</p>
<p type="listitem" xml:lang="dan">  Sikring af fri konkurrence, så alle producenter får lige adgang til <span type="quote" xml:lang="dan">”net”</span></p>
<p type="listitem" xml:lang="dan">  Sikring mod krydssubstituering mellem monopol aktivitet (Net) og kommercielle aktivite</p>
<p xml:lang="dan">ter</p>
<p xml:lang="dan">Erfaringerne fra Danmark er, at opdelingen blev gennemført ved at transmissionsnettet blev overdraget til staten mod at Netselskaber fik fri råderet over den kapital, der var bundet i produktionsanlæggene. Større produktionsanlæg er efterfølgende solgt til Dong Energy og Vattenfall. I praksis blev opdelingen gennemført hurtigt og smidigt. Ser man på den danske model, vil eksisterende kraftværksejere typisk have en fordel i form af at de allerede har ”kraftværksplad</p>
<p xml:lang="dan">ser” og derfor vil nye aktører have visse udfordringer i at træde ind på dette marked. Dette har</p>
<p xml:lang="dan">dog i praksis ikke haft den store betydning, da efterspørgslen på centralkraftværks kapacitet har været faldende. Da der er installeret betydelige vindkraftkapacitet i det danske elsystem efterfølgende.</p>
<p xml:lang="dan">Ved udbud af eksempelvis vindmølleparker er det i lovgivningen sikret at netselskabet skal stille det nødvendige <span type="quote" xml:lang="dan">”net”</span> til rådighed for kommende parker, så alle kommercielle aktører stilles lige.</p>
<p xml:lang="dan">I praksis klares det ved at netselskabet stiller et tilslutningspunkt til rådighed.</p>
<p xml:lang="dan"><em type="italic">Systemydelser </em></p>
<p xml:lang="dan">Vi ser p.t. i Danmark, at det er uafklaret, hvorledes systemydelser skal håndteres. Der er fra ejere af produktionsanlæg et ønske om, at det er markedsbaseret. Samtidig ser vi, at TSO’en i stigende grad selv ønsker at investeret i anlæg, der kan levere systemydelser og dermed går de reelt fra at være en markedsydelse til en monopolydelse.</p>
<p xml:lang="dan"><em type="italic">Udfordringer på tværs af landegrænser  </em></p>
<p xml:lang="dan">Ser man bredt på den europæiske selskabsopdeling, så er der i dag store udfordringer ved udbygning af transmissionsforbindelser på tværs af landegrænser, hvor nogle nationale TSO’er er finansieret af flaskehalsindtægter. Det giver således reducerede flaskehalsindtægter, hvis der udbygges flere forbindelser mellem 2 TSO’er.</p>
<p xml:lang="dan">Danmark har kørt sag ved EU kommissionen mod Sverige, for at få det svenske systemansvar til at foretage en opdeling af Sverige i flere prisområder, som afspejler de interne flaskehalse i det svenske transmissionssystem.</p>
<p xml:lang="dan"><em type="bold">Overvejelser vedr. mindre Energisystemer </em></p>
<p xml:lang="dan">Ser man på mindre energisystemer som eksempelvis det Færøske, så vil udfordringerne være de samme i forhold til at sikre, der ikke er favorisering af et produktionsselskab som samtidig ejers af netselskabet, dvs.:</p>
<p type="listitem" xml:lang="dan">Sikring af fri konkurrence, så alle producenter får lige adgang til <span type="quote" xml:lang="dan">”net”</span></p>
<p type="listitem" xml:lang="dan">Sikring mod krydssubstituering mellem monopol aktivitet (Net) og kommercielle aktivite</p>
<p xml:lang="dan">ter I mindre isolerede energisystemer, vil enhver udbygning af produktionskapacitet kunne få betydelig indflydelser på det samledes systems balance. Dvs. netselskabet skal være kraftigt involveret i alle udbygninger af større produktionsenheder. Ligeledes vil netselskabet være tæt involveret i driftsplanlægningen af produktionsapparatet, da revision og lukning af større enheder vil have betydning for den samlede stabilitet af systemet.</p>
<p xml:lang="dan"><em type="italic">Kan der etableres et reelt marked </em></p>
<p xml:lang="dan">Når man tager højde for kravene til grundlastenheder, behovet for enheder til at levere de nødvendige systemydelser, så er det relevant at spørge hvor stort et energisystem skal være før der reelt kan etableres et marked for produktionskapacitet. Det kan i den sammenhæng diskuteres om eksempelvis det danske energisystem uden udenlandsforbindelser reelt vil være et marked?.</p>
<p xml:lang="dan"><em type="italic">Udbud af ønsket produktionskapacitet </em></p>
<p xml:lang="dan">Der vil i princippet kunne anvendes en model for udbygning, som ligner den danske model for off-shore vind, hvor Energimyndighederne i samarbejde med den nationale TSO laver de indledende analyser af produktionsanlæggets placering og påvirkning af nettet. Samtidig sørger TSO’en for at der stilles det nødvendige nettilslutningspunkt til rådighed. Myndighederne laver efterfølgende et udbud, hvor den aktør som byder den laveste produktionspris for en given energimængde får koncessionen. I den sammenhæng er det vigtig at overveje, hvordan man håndterer perioder med større produktion end forbrug. Det er specielt interessant, hvis det er kommercielle aktører som har gennemført en investering og har en forventning til om et afkast.</p>
<p xml:lang="dan">Denne udbudsmodel vil ikke give en produktionsselskab med tilknytning til netselskabet nogen fordele i forhold til et fuldt uafhængig produktionsselskab, forudsat der er lovgivningsmæssigt er etableret en sikring mod krydssubstituering mellem netselskabet og eventuelle produktionsselskaber.</p>
<p xml:lang="dan"><em type="italic">Adgang til kompetencer </em></p>
<p xml:lang="dan">Driften af mindre ø-drifts systemer kræver en del tekniske kompetencer, såvel planlægningsmæssigt som driftsmæssigt. Det er således en overvejelse værd om en selskabsmæssig unbundling af net og produktionskapacitet reelt er samfundsøkonomisk rentabel set i forholdet til at det føre til at der skal opbygges parallelle organisationer for at have de nødvendige kompetencer i de enkelte organisationer.</p>
<p><em type="bold">Fylgiskjal 9 </em></p>
<p><em type="bold">ENDURSKOÐAN AV BYGNAÐINUM HJÁ SEV </em></p>
<p><em type="italic">Notat frá umboðunum fyri landsstýrið </em></p>
<p>Inngangur og bakstøði<em type="bold"> </em></p>
<p>Arbeiðssetningurin við arbeiðnum í bólki 2 er at greina bygnaðar- og ognarviðurskiftini á orkuøkinum, og verður í hesum parti gjørd ein greining av, hvussu framtíðarbygnaðurin í SEV kann tillagast teimum broytingum og ásetingum, sum lagt er upp til í elveitingarlógini frá 2007, heildarætlanini frá 2011 hjá Vinnumálaráðnum, og við støði í teimum útbyggingum, sum projektbólkur 1 tilmælir.</p>
<p>Lagt varð upp til bygnaðarligar broytingar innan elorkuøkið, tá ið elveitingarlógin varð samtykt í 2007. Sum eitt beinleiðis mál at røkka høvuðsendamálunum um m.a. virkisfýsni, møguleikunum fyri fleiri framleiðarum, so lágum elprísi sum gjørligt v.m., eru í elveitingarlógini ítøkiligar ásetingar (bæði í sjálvari lógini og eisini í viðmerkingunum) sum snúgva seg um viðurskifti millum netpart og framleiðslupart.</p>
<p>Í elveitingarlógini er ásett, at roknskapurin hjá SEV skal sundurbýtast í virkisøkini framleiðsla og net, umframt landsstýrismanninum verður heimilað at gera bygnaðarligar broytingar um hetta skuldi verið neyðugt, í og við at partur av virkseminum hjá SEV, kann leggjast undir sjálvstøðuga leiðslu, ella at netvirksemið í síni heild verður lagt í sjálvstøðugt felag.</p>
<p>Eisini eru beinleiðis ásetingar í elveitingarlógini um, at SEV skal ikki gera mismun millum egna framleiðslu og framleiðslu frá øðrum framleiðarum.</p>
<p>Í Heildarætlanini hjá Vinnumálaráðnum frá 2011 verður sagt, at:</p>
<p>“Við verandi bygnaði hjá SEV, har netvirksemið og framleiðsluvirksemið eru undir somu leiðslu, kunnu óhepnar støður koma í, tá ið SEV sum netfelag skal taka avgerðir sum viðvíkja framleiðslupartinum. Ikki minst ger hetta seg galdandi, tá ið talan er um feløg, sum í kapping við framleiðslufelagið SEV eru undirløgd treytum, sum netfelagið SEV ásetir - av somu persónum, sum viðkomandi felag skal kappast við.</p>
<p>Sæð út frá einum eftirlits- og myndugleikasjónarmiði kunnu eisini íkoma ógreiðar støður, tí ivi kann vera um, hvønn myndugleikin samskiftir við - SEV Net ella við SEV Framleiðslu.</p>
<p>Nevndu viðurskifti eru galdandi, óansæð um SEV verður yvirtikið av landstýrinum ella heldur fram sum nú við kommununum sum eigara.”</p>
<p>Í Heildarætlanini verður sostatt mælt til, at netparturin hjá SEV verður lagdur undir sjálvstøðuga leiðslu og at virksemið hjá SEV verður skipað í partafelagsform við netvirksemi fyri seg og framleiðsluvirksemi fyri seg.</p>
<p>Í sínum viðmerkingum til Heildarætlanina vísir SEV á, at felagið ikki tekur undir við hesum sjónarmiði. Felagsskapurin mælir til, at hesi sjónarmið verða neyvari lýst, og at grundgevingarnar fyri sundurskiljing av neti og framleiðslu verða neyvari lýst.</p>
<p>Sundurskiljing  av  el-framleiðslu  og  -flutningi  er  framd  í  fleiri  av  okkara  grannatjóðum. Høvuðsgrundgevingin hevur verið, at stimbra kapping á fleiri liðum av virðisketuni. Hetta brotið lýsir tað ástøðiliga grundarlagið fyri sundurskiljing av el-framleiðslu og el-flutningi, og viðgerð fyrimunir og vansar við ymsu loysnunum við støði í umstøðunum á føroyska el-marknaðinum.</p>
<p><em type="bold">Grundgevingar fyri sundurskiljing </em></p>
<p>Marknaðurin fyri elveiting er í so at siga øllum heimsins londum ein reguleraður marknaður. Orsøkin til, at marknaðir eru reguleraðir, er oftast tann, at partar av virðisketuni ikki verða mettir at kunna bera kapping í vanliga týdninginum. Í mun til elveiting verður t.d. mett, at flutningurin av elorku – at byggja og reka eitt el-net – er eitt natúrligt monopol, t.e. at tað vegna stórrakstrar fyrimunir (eindarkostnaðurin lækkar  so  hvørt  sum  framleiðslan  økist)  ella  netverksfyrimunir  (fleiri  brúkarar  økja  um  ágóðan  hjá einstaka brúkaranum) er búskaparliga meira skynsamt, at bert eitt felag stendur fyri hesum virksemi, heldur  enn </p>
<p>Tað eru tríggir yvirskipaðir møguleikar fyri sundurskiljing innan elorku:</p>
<p>1.  Framleiðsla skiljast frá transmissión/distributión 2.  Søla og marknaðarføring skiljast frá transmissión/distributión 3.  Transmissión og distributión skiljast sundur</p>
<p>Marknaðurin fyri elveiting hevur søguliga verið ein monopolmarknaður við eini almennari fyritøku ella stovni sum einasta veitara. Í endanum av seinastu øldini varð í flestu londum í vesturheiminum skjøtul settur á eina liberaliseringsgongd, har fyrrverandi monopolini vórðu privatiseraði og marknaðurin fyri elveiting opnaður fyri kapping.</p>
<p>Tá kapping verður loyvd og stimbrað á teimum liðum av virðisketuni, sum kunnu bera kapping, so vil hetta hava við sær eina røð av fyrimunum:</p>
<p>1.  Stimbrar innovatión, virkisfýsni og effektivitet á kappingarútsettu økjunum 2.  Økir um valmøguleikarnar hjá brúkaranum, økir um produktútboðið og neyvrættar útboðið til eftirspurningin hjá brúkarunum 3.  Minkar tørvin á regulering og eftirliti, og loyvir meira málrættaðari regulering</p>
<p>Tá virksemi, sum ber vanliga kapping, og virksemi, sum ikki ber kapping, eru komplementer og eigari</p>
<p>av  monopolvirkseminum  eisini  skal  kappast,  hevur  hesin  aloftast  eitt  insitament  til  at  taka  egna framleiðslu  fram  um  framleiðsluna  hjá  kappingarneytum.  Til  tess  at  fyribyrgja  at  tær  fyrrverandi monopolfyritøkurnar,  sum  vóru  vertikalt  integreraðar,  forðaðu  fyri  at  aðrir  kappingarneytar  komu  inn</p>
<p>Viðmerkjast kann, at regulering í sær sjálvum eisini ofta vil skeikla møguleikan fyri kapping, t.d. skal netvirksemið vanliga</p>
<p>verður álagt veitingarskyldu og skal sostatt tryggja elveiting til t.d. útjaðaran til somu prísir sum meginøkið, hóast hetta ikki hongur saman búskaparliga, og vil hetta tí forða fyri vanligari kapping innan netvirksemi.</p>
<p>Hetta er tó í minni mun førið við elveiting – har produktið í stóran mun er standardiserað og endabrúkarin hevur</p>
<p>avmarkaðar valmøguleikar.</p>
<p>Tað er at ágóðin frá eini vøru ella tænastu er neyðug av, at ein onnur vøra ella tænasta er tøk, t.d. er eitt elnet neyðugt,</p>
<p>fyri at brúkarin fær ágóðan av el-framleiðslu.</p>
<p>har kapping var gjørlig, valdu myndugleikarnir aloftast at sundurskilja framleiðslu, flutning og sølu av elorku.</p>
<p>Um  uppbýti  av  net  og  framleiðslu  var  virkisbúskaparliga  skynsamt,  so  hevði  ein  vertikalt  integrerað fyritøka natúrliga framt hesa broyting. Sundurskiljingar hava tí í stóran mun verið framdar eftir kravi frá elveitingareftirlitum ella kappingareftirlitum. Frá myndugleikans síðu kunnu tað sostatt vera onnur atlit, sum  tala  fyri  at  skilja  framleiðslu  og  net  sundur.  Sundurskiljing  av  el-framleiðslu  og  -flutningi  hevur serliga  verið  framt  sum  ein  máti  at  fremja  virkna  kapping.  Sundurskiljing  hevur  tó  ávísar  vansar  og kostnaðir við sær.</p>
<p>Einhvør  sundurskiljing  er  dýr  at  fremja  í  verki.  El-framleiðsla  og  -flutningur  er  eisini  vinna  við synergieffektum millum ymsu liðirnar, t.e. tað eru fyrimunir við at hava felags rakstur – bæði í mun til starvsfólkatilfeingi, gransking og menning, og íløguatburð.</p>
<p><em type="bold">Mátar at skipa sundurskiljing </em></p>
<p>Tá sundurskiljing verður umhugsað er neyðugt at viðgera teir ymsu hættirnar, sum ein sundurskiljing kann verða skipað eftir. Tað eru í høvuðsheitum seks stig av sundurskiljing:</p>
<p>6. Ognarlig sundurskiljing 5. Løgfrøðilig sundurskiljing við felags ognarskapi 4. Virksemis sundurskiljing við serstakari leiðsluskipan 3. Virksemis sundurskiljing 2. Uppbýti við deildum 1. Roknskaparligt uppbýti</p>
<p>Roknskaparligt uppbýti hevur til endamáls at tryggja, at ein monopolfyritøka ikki ger mismun á handli millum uttanhýsis veitara og handli við egnar deildir. Í mun til SEV merkir hetta, at netdeildin ikki kann seta  lagaligari  treyti</p>
<p xml:lang="dan">Cave and Doyle (2007): Network separation and investment incentives in telecommunications,</p>
<p><em type="italic">http://www.kigeit.org.pl/FTP/ap/sot/07_11_12_podzial_2.pdf </em> </p>
<p>Í mun útboð av framleiðslu úr vindorku verður hartil serstakur verkætlanarroknskapur verður gjørdur, og Elveitingareftirlitið heldur serliga neyvt eftirlit við, at SEV ikki fær fyrimunir av órøttum í mun til privatar veitarar. Roknskaparligt uppbýti tryggjar á hendan hátt, at SEV ikki kann gera mun á egnari vindorkuframleiðslu og framleiðslu hjá møguligum kappingarneytum.</p>
<p>Roknskaparligt uppbýti verður roknað sum tað minsta inntrivið, sum kann gerast í raksturin hjá einum vertikalt  integreraðari  el-fyritøku.  Felagið  kann  halda  fast  við  mannagongdir  og  felags  nýtslu  av starvsfólkum og útgerð. Men roknskaparligt uppbýti økir um kostnaðir til umsiting og eftirlit. Ein serstøk avrokningarskipan  skal  gerast,  og  felagsútreiðslur  skulu  deilast  á  virksemi  eftir  einum  ávísum roknskaparleisti. Neyðugt er sostatt at el-fyritøkan nýtir eyka orku at gera uppbýtta roknskapin, og at myndugleikin eftirkannar roknskapin. Í mun til elveiting eru haraftrat ein røð av ivamálum um, hvussu t.d.  stabiliserandi  tænastuveiting  frá  framleiðslueindum  til  netið  skulu  virðismetast  og  avroknast, sokallaðar <span type="quote" xml:lang="dan">“systemydelser”</span>.</p>
<p>Roknskaparligt uppbýti skuldi sostatt tryggjað, at ein vertikalt integreraðar fyritøka ikki krossstuðlar ella nýtir  prísdiskriminatión  til  at  gera  mun  á  kappingarneytum  og  egnari  framleiðslu.  Roknskaparligt uppbýti forðar tó ikki fyri, at aðrir hættir verða nýttir at verja egna framleiðslu frá kapping. SEV hevur ræðisrætt á netinum og hvørjar og hvussu útbyggingar innan framleiðslu verða framdar. Somuleiðis avgerð SEV saman við Elveitingareftirlitinum eisini treytirnar fyri íbinding o.tíl.</p>
<p>Ein vertikalt integrerað fyritøka, sum hevur monopol á ávísum parti av virðisketuni – hjá SEV er hetta førið  við  neti  og  sølu  –  hevur  tó  aloftast  eitt  fíggjarligt  insitament  til  at  verja framleiðslueindirnar  frá kapping  til  tess  at  kunna  fáa  monopolyvirskot  á  øllum  liðum  í  virðisketuni.  Vertikalt  integreraðar fyritøkur hava sostatt eitt natúrligt lyndi til at diskriminera kappingarneytar, hóast slík diskriminatión ikki neyðturviliga verður framd tilvitað. Mátin, sum arbeiðsgongdir ella netið sjálvt er innrættað, kann elva til, at innanhýsis framleiðsla hevur fyrimunir fram um kappingarneytar. Tá avtala um keyp av orku frá uttanhýsis framleiðara skal gerast, er t.d. neyðugt at gera útgreinaðan sáttmála, í mun til avtøku av innanhýsis  framleiðslu,  sum  kann fara fram  undir  óformliga  avtalaðum  viðurskiftum.  Útbyggingar  av netinum  vilja  natúrliga  eisini  taka  serliga  hædd  fyri  útbyggingarætlanunum  hjá  innanhýsis framleiðslueindunum.</p>
<p>Men diskriminatión kann eisini vera meira tilvitað. Leiðsla og nevnd í eini vertikalt integreraðari fyritøku hevur  sum  endamál  at  maksimera  raksturin  hjá  samlaðu  fyritøkuni  –  og  tíðum  merkir  hetta,  at  tær tilvitað  virka fyri  at  halda  kappingarneytum  burtur  frá marknaðinum.  Slíkari  diskriminatión  forðar  eitt roknskaparligt uppbýti ikki fyri.</p>
<p>Næsta stigið innan sundurskiljing er at net og framleiðsla verða býtt sundur í tvær sjálvstøðugar deildir við atskildari leiðslu. Hetta er ein roynd at tryggja, at innanhýsis framleiðsla og kappingarneytar fáa somu  atgongd  til  netið  og  somu  treytir  og  kor  tá  framleiðslan  skal  útbyggjast.  Hesin  leistur  loyvir deildunum at hava felags fyrisiting og økir tískil ikki munandi um umsitingarkostnaðirnar. Men um ikki greiðar  mannagongdir  og  ítøkilig  krøv  um  javnbjóðis  atgongd  til  netið  verða  sett,  so  er  trupult  at tryggja, at kappingarneytar ikki vera diskrim</p>
<p>Hendan  sannroyndin  er  eisini  orsøkin  til,  at  fleiri  lond  eru  farin  víðari  í  tilgongdini  og  hava  álagt fyrrverandi monopolfyritøkum innan elveiting at fremja eina fulla virksemis sundurskiljing (stig 3), har framleiðsla og netvirksemi er í hvør sínum virksemisøki, og har leiðslan í netvirkseminum ikki hevur ávirkan á dagliga raksturin í framleiðslueindum. Harumframt skal neyvt myndugleika eftirlit tryggja, at javnbjóðis  atgongd  verður  veitt  innanhýsis  og  uttanhýsis  framleiðslu.  Hendan  skipanin  er  tó  bert veruliga  effektiv,  um  leiðararnir  á  virksemisøkjunum  hava eitt fíggjarligt  insitament  til  at  virka fyri,  at kappingarneytar fáa javnbjóðis atgongd til netið (stig 4). Hetta kundi verið framt við, at bonusskipanir, sum  geva  eyka  samsýning  til  deilarstjóran  fyri  netvirksemi,  tá  kappingarneytar  vinna  útboð  um framleiðslu.  Í  slíkari  skipan  kundi  eisini  verið  tryggjað,  at  deilarstjórar  ikki  hava  tilvísing  til  ein samtøkustjóra (sum hevur áhuga í at økja samtøkuvinning), men hava beinleiðis tilvísing til nevndina. Hetta  hevði  sostatt  verið  ein  hybridskipan,  ið  legði  seg  upp  at  fimta  stiginum,  sum  er  løgfrøðilig sundurskiljing millum framleiðslu- og netvirksemi.</p>
<p>Á fimta stigi  verða  net  og framleiðsla løgd  í  hvør  sína  løgfrøðiliga eind, t.d.  sjálvstøðugt  partafeløg, men  tó undir felags  ognarskapi.  Hetta er  m.a.  skipanin í  føroyska telemarknaðinum,  har  FT  Net  og restin av Føroya Tele eru sjálvstøðug partafeløg við serskiltari nevnd, hóast FT Net er dótturfelag at Føroya Tele. Hetta eigur at tryggja, at nevndin, ið varðar av netvirkseminum einans tekur fyrilit fyri at økja  um  umsetningin  í  hesi  eindini,  og  hevur  sostatt  ikki  longur  fíggjarligt  insitament  at  fremja diskriminering  av  kappingarneytum  á  framleiðsluvirkseminum.  Hendan  skipanin  hevur  tó  stórar kostnaðir við sær. Allar umsitingar-, fíggjar- og starvsfólkafunktiónir verða atskildar og dupultfunktiónir settar á stovn í feløgunum báðum. Serfrøði má uppbyggjast í báðum feløgum, og vanliga verður ikki loyvt  at  deila  støðisogn,  útgerð  o.tíl,  sum  vil  økja  samlaða  rakstrar-  og  íløgukostnaðin  munandi. Somuleiðis  kann  spurningur  setast  við  óvildugheitina  hjá  nevndarlimunum  í  netfelagnum,  um  hesir verða valdir av samtøkuni (t.d. verður nevndin í FT Net vald av móðurfelagnum Føroya Tele), og um ikki serstøk  kappingarfremjandi atlit verða sett í viðtøkurnar hjá netfelagnum.</p>
<p>Á  sætta  og  seinasta  stigi  verður  ognarskapurin  á  framleiðslu-  og  netvirkseminum  heilt  atskildur.  Í Danmark  varð  hetta  t.d.  skipað  sum  ein  liður  av  privatiseringini  av  ELNET*,  har  landið fekk  ræði  á netvirkseminum og kommunurnar fingu fullan ræðisrætt á framleiðsluvirkseminum, sum tær í stóran mun seldu til privata veitarar. Um hetta verður gjøgnumført, so vil eigarin av netvirkseminum als ikki taka  atlit  til  søguliga  monopolleiklutin  hjá  fyrrverandi  almennu  fyritøkuni  –  í  hesum  førinum  hevur neteigarin  einans  atlit  fyri  at  loyva  mest  effektiva  framleiðaranum  at  veita  elorku  inn  á  netið.  Hetta stigið hevur tó á sama hátt sum fimta stig við sær, at dupultfunktiónir mugu setast á stovna, umframt at partafelagsskipanir so sum eyka nevndir skulu setast.</p>
<p><em type="bold">Yvirskipað um mátarnar at skipa sundurskiljing </em></p>
<p>Hvør av hesum loysnum hevur fyrimunir og vansar við sær, so tað er tískil neyðugt at hava fyri eyga, hvat ið er endamálið við slíkum átøkum. Í stuttum er tað atlitið til kapping, sum kann gera tað ynskiligt, at fara víðari frá stigi 2 til 6. Um einans gjøgnumskygni og møguleikin hjá eftirlitinum at hava nøktandi eftirlit  við  eini  monopolfyritøku  var  viðkomandi,  so  var  einans  neyðugt  við  roknskaparligum  uppbýti (stig 1). Men um kappingaratl</p>
<p><em type="bold">Støðan á føroyska el-marknaðinum </em></p>
<p>SEV eigur og rekur netpartin (transmissión og distributión), hevur systemábyrgd og veitingarskyldu, og eigur  og  stendur  fyri  meginpartinum  (98%)  av  føroysku  elframleiðsluni.  SEV  stendur  eisini  fyri avrokning/sølu  mótvegis  elbrúkarunum.  Sostatt  er  talan  í  veruleikanum  um  bæði  monopol  á netpartinum og á framleiðslusíðuni.</p>
<p>Tað er týðandi at vísa á, at hóast føroysk lóggáva tryggjar, at kapping kann vera um el-framleiðslu (serliga í mun til vindorku), so er hetta ikki kapping í vanliga týdninginum. Verulig kapping fer einans fram, tá tørvur er á øktari framleiðslu, og útboð av framleiðslumátti verður framt. Tá ein veitari hevur vunnið  útboðið,  so  fær  hesin  veitarin  í  veruleikanum  ein  part  av  monopolinum  upp  á  hesa framleiðslueindina  og  sølu  av  el-framleiðsluni  í  sáttmálaskeiðinum  til  prís,  sum  Elveitingareftirlitið hevur ásett.</p>
<p>Elveitingarlógin leggur dent á, at møguleiki skal vera fyri fleiri elframleiðarum innan eløkið, og hóast fleiri ásetingar eru í lógini, sum snúgva seg um skilnað millum netpart og framleiðslupart hjá SEV, er neyvan  grundarlag  fyri  at  halda,  at  í  elveitingarlógini  er  lagt  upp  til  eitt  tríbýti  á  føroyska elmarknaðinum, á sama hátt sum t.d. er gjørt í Danmark. Lógin neyvgreinar heldur ikki, á hvønn hátt slíkt  uppbýti  skal  verða  framt  –  ásett  er,  at  roknskaparligt  uppbýti  skal  vera  framt  og  at landsstýrismaðurin hevur myndugleika at krevja virksemissundurskiljing (stig 5) av framleiðslu og neti, um umstøðurnar gera slíka atgerð neyðuga.</p>
<p>Hinvegin er greitt, at við elveitingarlógini frá 2007, er lagt upp til at veruligt grundarlag skal skapast fyri, at tað á framleiðslusíðuni kunnu koma nýggir framleiðarar – serliga innan vindorkuøkið – og at kapping kann  vera  um  tey  loyvi,  sum  verða  boðin  út.  Hetta krevur  sum  áðurnevnt,  at  javnbjóðis  atgongd  til netið verður tryggjað til kappingarneytar á framleiðslusíðuni.</p>
<p><em type="bold">Grundgevingar fyri sundurbýti </em></p>
<p>Í  Heildarætlanini  fyri  elorkuøki  verða  tilmæli  gjørd  um  at  leggja  netvirksemið  fyri  seg  og framleiðsluvirksemi  fyri  seg.  Serligur  dentur  verður  lagdur  á,  at  hetta  vil  bøta  um  møguleikan  hjá nýggjum fyritøkum at koma inn á marknaðin fyri el-framleiðslu. Sostatt er tað serliga atlitið til at skapa javnbjóðis karmar fyri øðrum fyritøkum at bjóða seg fram tá el-framleiðsla verður útboðin. Eisini verður dentur lagdur á, at sundurskiljing er viðkomandi sæð út frá einum eftirlits- og myndugleikasjónarmiði, har ógreiðar støður eisini kunnu íkoma, tí ivi kann vera um, hvønn myndugleikin samskiftir við - SEV Net ella við SEV Framleiðslu.<em type="italic"> </em></p>
<p>SEV hevur eina serstøðu í føroyskari elveiting. Sannroyndin, at SEV hevur einkarrætt til netvirksemi, og  rekur  nærum  alt  framleiðsluvirksemi,  ger,  at  kravið  um  javnbjóðis  og  sakliga  viðgerð  av  øðrum</p>
<p>Viðmerkjast kann í hesum sambandi, at SEV hevur ætlanir um at leggja vindorkuframleiðsluna í dótturfelag.</p>
<p>Hesi viðurskifti eru galdandi, óansæð um SEV verður yvirtikið av landsstýrinum ella heldur fram sum nú við</p>
<p>kommununum sum eigara.</p>
<p>framleiðarum  verður  uppaftur  størri.  Heldur  ikki  er  tað  av  tilvild,  at  hesi  viðurskifti  eru  nevnd  í lógarviðmerkingunum til elveitingarlógina.</p>
<p>Eftir  at  elveitingarlógin  kom  í  gildi  eru  ávísar  tillagingar  gjørdar  bæði  í  yvirskipaða  bygnaðinum  hjá SEV,  við  at  SEV  varð  umskipað  til  ein  partafelagslíkan  form,  umframt  at  tillagingar  eru  gjørdar  í innanhýsis bygnaðinum hjá SEV. Serliga viðkomandi er, at roknskaparligt uppbýti er framt.</p>
<p>Bygnaðurin er skipaður við stjóra og tveimum deildarstjórum, sum hava ábyrgdina av ávikavist:</p>
<p type="listitem"> <em type="bold">Tøkni</em> við deildunum/funktiónunum: </p>
<p>o  framleiðsla, verkfrøði- og eltøknideildin, rakstardeildin, innleggingardeildin og teknistovan.  <em type="bold">Fyrisiting</em> við deildunum/funktiónunum  </p>
<p>o  Kt-leiðari, starvsfólkaleiðari, roknskapardeildin og kundatænastudeildin og orkuvegleiðingin.</p>
<p>Tað er ein sannroynd, at við verandi innanhýsis bygnaði í SEV eru tað somu ábyrgdarpersónar - stjóri og deildarstjórar - sum taka avgerðir bæði viðvíkjandi viðurskiftum á netsíðuni og á framleiðslusíðuni. Og samstundis eru tað hesir persónar, sum seta nakrar av týðandi og avgerðandi treytunum, sum eru galdandi  fyri  nýggjar  framleiðarar  at  framleiða  inná  netið  hjá  SEV.  Og møguligir  nýggir  framleiðarar kunnu einans fáa framleiðsluloyvi í kapping við SEV.</p>
<p>Tað kann tykjast at vera ein andsøgn, at stjóri ella tekniski leiðarin hjá SEV skal kunnu lúka kravið um sakliga og óvilduga viðgerð á netsíðuni, samstundis sum sami ábyrgdari yvir fyri eigarunum hjá SEV skal tryggja, at áhugamálini innan framleiðsluna eisini skulu røkjast.</p>
<p>Hetta kann gerast serliga óheppið, tá ið tað ræður um kapping um framleiðsluloyvi. SEV kann undir verandi bygnaði skapa sær fyrimunir, sum kappingarneytar ikki hava møguleika til. Í hesum sambandi kann tað verða trupult hjá myndugleikanum, sum tekur avgerð at tryggja sær, at øðrum umsøkjarum uttan fyri SEV verða sett saklig og óvildug krøv um treytir fyri íbinding í elnetið.</p>
<p>Tað  er  sostatt  av  stórum  týdningi,  bæði  sæð  frá  einum  kappingarsjónarmiði  og  myndugleika-/eftirlitssjónarmiði, at ivi ikki kann setast við skottið, sum eigur at vera millum elframleiðslu og elnet.</p>
<p><em type="bold">Vansar við sundurskiljing </em></p>
<p>Tá  net-  og  framleiðsluvirksemi  verður  lagt  í  hvørt  sítt  felag,  er  neyðugt  at  hava  eina  røð  av dupultfunktiónum. Umsiting, leiðsla, tøknilig serfrøði og onnur virkisøki kunnu ikki longur deilast millum virkisøkini, og hetta vil samlað sæð hava við sær øktar kostnaðir. Harumframt verður skipað keyp og søla millum  framleiðslu  og  net  við formligum  sáttmálum  og  ein røð  av tænastuveitingum,  sum  áður vóru  óformliga  avgreiddar,  mugu  skipast  sambært  skjalfestum  mannagongdum.  Slík  viðurskifti  eru serliga viðkomandi  at  taka atlit  til  á smáum  marknaðum  sum  tí  føroyska,  har  øktir  rakstrarkostnaðir verða deildir út á lutfalsliga fáar brúkarar.</p>
<p>Ein  afturvendandi  trupulleiki,  sum  serfrøðingar  vísa  á  í  sambandi  við  sundurskiljing  av  vertikalt integreraðum fyritøkum, er, at hetta kann hava óhepnar avleiðingar á íløguatburð í vinnuni. Í vinnum sum elveiting skulu stórar íløgur áhaldandi gerast í fleiri liðum í virðisketuni. Ein integrerað fyritøka kann  taka  yvirskipað  atlit  yvir  alla  virðisketuna  –  t.d.  at  íløgur  í  framleiðslu  og  net  verða  hugsaðar saman, og tískil verður taka íløgur í framleiðslu hædd fyri íløgum, sum verða framdar í netvirksemið og umvent. Men um virðisketan er sundurskild, so gerst t.d. trupult hjá framleiðslueindunum at taka hædd fyri, hvørji krøv útbyggingin innan framleiðslu setir til netvirksemið og systemábyrgdina. Um ein íløga í netið bøtir um møguleikan at taka í móti ávísari framleiðslu, so vil ein integrerað fyritøka taka hædd fyri hesum fyrimuni í síni samlaðu íløguætlan. Íløgur í alla virðisketuna verða á hendan hátt optimeraðar.</p>
<p>Harumframt er tað í elveiting áhaldandi neyðugt at samskipa framleiðslu, flutning og nýtslu av elorku. Vanliga  hevur  felag,  ið  eigur  netið  eisini  sokallaða  systemábyrgd,  t.e.  ábyrgd  at  tryggja  góða  og støðuga elveiting. Til at røkka hesum máli krevst, at ein høvu�</p>
<p>Yvirskipað  kann  eisini  sigast,  at  markamótið  millum  framleiðslu  og  net  (systemábyrgd)  er  rættiliga ógreitt, av tí at netið hevur fyri neyðini at hava ræði á ávísum tænastueindum til tess at kunna skipa eina nøktandi balansering av el-kervinum. Til dømis kann nevnast, at á evropeiska meginlandinum er gongdin  tann,  at  feløg  við  systemábyrgd  royna  at  fáa  loyvi  frá  eftirlitsmyndugleikum  at  keypa framleiðslueindir,  sum  kunnu  veita  tær  neyðug  tænasturnar  til  balansering  og  at  tryggja veitingarskylduna. Hesar royndirnar hava víst, at ein greið sundurskiljing millum net og framleiðslu er trupul  at  fremja  í  verki,  og  at  marknaðarmekanismurnar  ikki  eru  serliga  væl  hóskandi  at  tryggja  ta samskipaðu veitingartrygdina, sum er neyðug innan elveiting.</p>
<p><em type="bold">Fyrimunir við sundurskiljing Vansar við sundurskiljing </em></p>
<p type="listitem">  Trupult at diskriminera</p>
<p type="listitem">  Lættari at hava eftirlit</p>
<p type="listitem">  Kann økja kapping</p>
<p type="listitem">  Kostnaðarmikið</p>
<p type="listitem">  Trupult  at  stýra  samspælinum  millum framleiðslu og forbrúk av elorku   Trupult  at  koordinera  íløgur  millum framleiðslu og net</p>
<p>Sum dømi kann nevnast, at Projektbólkur 1 mælir til, at næstu 10 árini skulu sera stórar íløgur gerast í føroyska elnetið og</p>
<p>-framleiðslu</p>
<p><em type="bold">Sunduskiljing av elmarkaðum í ES høpi </em></p>
<p>Í  ES  høpi  verður  sundurskiljing kravd á teimum størru marknaðunum, men  undantøk  verða loyvd  á smærri, isoleraðum marknaðum. Á marknaðum, har samlaða árliga elframleiðslan er minni enn 500 GWt  verður  einans  roknskaparlig  sundurskiljing  kravd,  meðan  undantak  frá  meginreglunum  um liberalisering og sundurskiljing eisini verða veitt eftir umsókn á marknaðum við árligari elframleiðslu á minni  enn  3000  GWt.  Hesi  undantøk  verða  grundgivin  við,  at  fyrimunirnir  við  kapping  og sundurskiljing ikki eru nóg stórir í mun til teir øktu kostnaðirnar á smáum marknaðum.</p>
<p>Á føroyska elmarknaðinum, sum einans byggir á smáar 50.000 íbúgvar, og har samlaða elframleiðslan liggur um 300 GWt/ár, kann tískil neyvan roknast við, at teir fyrimunir sum eitt møguligt tríbýti kann føra við sær, vilja vera sambæriligir við teir kostnaðir, sum roknast kann við, at eitt tílíkt sundurbýti vildi viðført.</p>
<p>Í  hesum  sambandi  er  eisini  viðkomandi  at  vísa  á,  at  OECD  í  tilmæli  frá  2001  mælir  til,  at  ítøkilig meting má gerast av fyrimunum og vansum, áðrenn avgerð um sundurskiljing verður tikin. Ognarlig sundurskiljing verður nevnd sum seinasti útvegur at fáa í lag kapping á el-marknaðinum. Mælt verður til eina stigvísa tilgongd, har veruligt uppbýti er seinasti stigið, t.e. eitt <span type="quote" xml:lang="dan">“ measure of last resort”</span>.</p>
<p>Í endurskoðanini av OECD tilmælunum verður víst á, at serfrøðingar enn ikki er á einum máli um,</p>
<p>hvør  sundurskiljing  í  sær  sjálvum  er  ynskilig.  Við  sundurskiljing  vil  effektivitetur  og  kapping  aloftast verða vigað upp ímóti hvørjum øðrum.</p>
<p><em type="bold">Tilmæli í mun til sundurskiljing av neti og framleiðslu hjá SEV </em></p>
<p>Mælt verður til, at farið verður undir eina tilgongd, sum í fyrsta umfari hevur til endamáls at gera eitt deildaruppbýti,  har  SEV  bygnaðarliga  verður  býtt  upp  í  tvær  sjálvstøðugar  høvuðsdeildir  –  net  og framleiðslu.    Hetta  sundurbýti  svarar  til  sundurbýtingarstig  nr.  2,  og  er  minsta  inntrivið,  sum  kann gerast í raksturin hjá eini vertikalt integreraðari el-fyritøku, næst aftaná roknskaparligt sundurbýti.</p>
<p>Hóast nágreiniligar kanningar ikki eru gjørdar av einum tílíkum uppbýti, so verður mett, at fyrimunirnir við sundurskiljing, sum nevndir eru omanfyri viðvíkjandi diskiminering, myndugleikaeftirliti og </p>
<p>Um minni enn 5% av orkuni verður keypt um kaðalsamband uttanlands.  OECD (2001): Restructuring Public Utilities for Competition</p>
<p xml:lang="dan">OECD (2012): Experiences with Structural Separation</p>
<p>Mælt verður tí til, í fyrsta umfari, ikki at fara longri í einum uppbýti, orsakað av at lutfalsligu kostnaðirnir kanska ikki standa mát við atlitini til effektivitet og kapping, sum nevnd eru omanfyri.</p>
<p>Mælt verður tó til, at hesin spurningur kann reisast seinni eftir at omanfyri nevndi leistur við deildaruppbýti er royndur í verki í eina ávísa tíð.</p>
<p>Við hesi loysnini verður mett, at høvuðsendamálini í elveitingarlógini um m.a.:</p>
<p type="listitem">  økta varandi orku   veitingartrygd   kapping og</p>
<p type="listitem">  hóskandi elprísir</p>
<p>í framtíðini betri og skjótari kunnu náast í mun til verandi bygnað hjá SEV.</p>
<p><em type="bold">Fylgiskjal 10 </em></p>
<p><em type="bold">Bygnaðurin á myndugleikaøkinum </em></p>
<p><em type="italic">Notat frá Projektbólki 2 </em></p>
<p>Elveitingarøkið,  sum  landsstýrismaðurin  í  vinnumálum  varðar  av,  verður  fyrisitið  av Jarðfeingi.   Vinnumálaráðið hevur við delegatión lagt umsitingina av løgtingslóg nr. 59 frá 7. Juni 2007 um framleiðslu, flutning og veiting av ravmagni (elveitingarlógin), til Jarðfeingi.   Fram til 1. juli 2011 lá umsitingin av elvevitingarlógini undir Fjarskiftiseftirlitinum.   Eisini er umsitingin av kunngerð nr. 76 frá 5. okt. 1963 um loyvi givið interkommunala ravmagnsfelagnum S.E.V. til nýtslu av vatnkraftini v.m. løgd til Jarðfeingi.   Jarðfeingi  er  ráðgevandi  mótvegis  Vinnumálaráðnum  í  spurningum  við  tilknýti  til</p>
<p>elveitingarlógina.   Orkumál sum málsøki liggur undir Innlendismálaráðnum, men avvarðandi ráðini hava sektorábyrgd fyri orku.   Í  hesum  føri  merkir  tað,  at  Jarðfeingi  hevur  sektorábyrgdina  av  orkupartinum  á elveitingarøkinum,  og  harundir  ábyrgdina  av  at  útbyggja  varandi  orkukeldur  so  skjótt sum tilber og at skunda undir elektrifisering av upphitingini, serliga privatum sethúsum og almennum bygningum.</p>
<p><em type="bold">Bygnaður á Jarðfeingi </em></p>
<p><em type="bold">Stjóri </em></p>
<p><em type="bold">Fyrisiting </em></p>
<p xml:lang="dan"><em type="bold">EDV </em></p>
<p><em type="bold">Jarðfrøðideild </em></p>
<p><em type="bold">Kanningardeild (Olja) Jarðkunningardeild Orkudeild </em></p>
<p><em type="bold">Virksemi á Orkudeildini </em></p>
<p>Á nýtslusíðuni:</p>
<p type="listitem">  Mátingar, viðgerð av úrslitum:</p>
<p>o  Hitapumpur til jarðhita, sjóhita, luft/vatn og sólfangarar.</p>
<p type="listitem">  Ráðgeving:</p>
<p>o  Jarðhita, sjóhita, hitapumpur, orkuverkætlanir.</p>
<p type="listitem" xml:lang="dan">  Kunning:</p>
<p>o  Kunningartilfar,  vegleiðingar  og    úrslit,  sum  m.a.  verður  lagt  á  heimasíðu,</p>
<p>samskifta við fjølmiðlar, halda fyrilestrar og ráðstevnur.</p>
<p>Á framleiðslusíðuni:</p>
<p type="listitem">  Kanningar av framleiðslumøguleikum:</p>
<p>o  Serligur  dentur  verður  lagdur  á  at  menna  varandi  orkukeldur  og  at</p>
<p>elektrifisera orkunýtsluna sum heild. Hetta arbeiði verður gjørt í samráð við SEV</p>
<p>o  Vindorka, vatnorka og vind/vatn pumpuskipanir. o  Sjóvarfalsorka. o  Kanning av møguleikum at framleiða el til útflutning gjøgnum sjókaðal. o  Vindorka beinleiðis til upphiting .</p>
<p type="listitem">  Arbeiði  saman við  Vinnumálaráðnum  og  SEV  at  ítøkiligera framtíðarætlanir  innan</p>
<p>elorkuøkið eins og bygnað og eigaraviðurskifti.</p>
<p>Norðurlandaráðið:</p>
<p>o  EKE  (Embedsmandskomitéen  for  energi).  Fundir  4  ferðir  um  árið  um</p>
<p>orkumál í Norðanlondum.</p>
<p type="listitem">  TBO (orkuloysnir í Tyndt Befolkede Områder), arbeiðsbólkur í EKE, har Føroyar</p>
<p>er orðførari. Fundir eru 4-5 ferðir um árið.</p>
<p>o  Arbeiði við verkætlanum, til dømis PTS í Suðuroy (saman við Grontmij),</p>
<p>samstarv við Sweco um orkugoymslu/veiting í fjarskotnum samfeløgum.</p>
<p type="listitem" xml:lang="dan">  NEF (Nordisk Energiforskning).</p>
<p><em type="bold">Umsitingin av elveitingarlógini:  </em></p>
<p>Umsitiningin  av  elveitingarlógini  skal  tryggja,  at  elveitingin  í  Føroyum  verður  løgd  til rættis við fyriliti fyri veitingartrygd, samfelagsbúskapi og umhvørvi, og stimbra nýtslu av varandi orkukeldum, tó við neyðugum atliti til veitingartrygdina.   Tað  er  harumframt  eitt  aðalendamál,  at  prísurin  á  ravmagni  ikki  verður  hægri  enn neyðugt, og at prísirnir framhaldandi skulu verða eins fyri brúkarar, uttan mun til hvar í Føroyum hesir búgva.  Ítøkiligar ætlanir at økja um varandi orkukeldur:</p>
<p type="listitem"> Framhaldandi útboð av vindorku.</p>
<p type="listitem"> Kanna møguleikarnar fyri pump to storage skipanum í Suðuroy og Vestmanna</p>
<p>og møguliga aðrastaðni í Føroyum eisini.</p>
<p>Vinnumálaráðið setti í 2012 ein arbeiðsbólk at gera eina virkisætlan og tilmæli um framtíðar elorkuskipan í Føroyum, sum í nógv størri mun enn í dag skal grundast á varandi orku. Í arbeiðsbólkinum eru umboð fyri Vinnumálaráðið, SEV, Jarðfeingi og Dansk Energi. Tá ið um ræður at leggja tilrættis og meta um framtíðartørv á útbyggingum av varandi orkukeldum, verður støðið eisini tikið í niðurstøðununum í nevndu virkisætlan.</p>
<p>Fyri  at  tryggja  at  elprísirnir  ikki  verða  hægri  enn  neyðugt,  samstundis  sum  tryggjað verður høg veitingartrygd, verða:   áhaldandi lýsingar um fyrimunir og vansar við orkuframleiðslu úr vindi og vatni</p>
<p>og hvørji øki í Føroyum, kunnu hugsast at vera best hóskandi til hesi endamál.</p>
<p type="listitem">  Gera kanningar  hvussu framtíðar íløgur í vatn- og vindorku koma at ávirka el</p>
<p>prísirnar.</p>
<p>Virksemi annars:  Meta  um  árligu  fíggjarætlanirnar  og  roknskapirnar  hjá  el-framleiðarum  og</p>
<p>netveitara (SEV)</p>
<p type="listitem"> Lýsa leypandi útbyggingartørv í sambandi við el-framleiðslu í samráð við SEV.</p>
<p type="listitem"> Tryggja dagførda vitan innan øki – byggja upp samband við stovnar innan somu</p>
<p>øki í grannalondunum.</p>
<p type="listitem"> Viðlíkahald av heimasíðu.</p>
<p type="listitem"> Onnur neyðug málsviðgerð.</p>
<p>Elveitingarlógin  gevur  í  §  18  landsstýrismanninum  møguleika  fyri  at  leggja  heimildir sínar  til  ein  myndugleika  undir  honum,  og  stendur  í  viðmerkingunum  til  §  18,  at fyrisitingaruppgávurnar eftir lógini eru:   Saman við SEV at leggja til rættis og meta um um framtíðar tørv á at byggja út</p>
<p xml:lang="dan">ravmagnsframleiðsluverk og –net.</p>
<p type="listitem">  At gera uppskot til kunngerðir á økinum.</p>
<p type="listitem">  At  veita  framleiðslu  –  og  netloyvi  herundir  at  samráðast  við  SEV  og  aðrar</p>
<p>umsøkjarar, um treytirnar fyri loyvinum.</p>
<p type="listitem">  At hava eftirlit við at skyldur smbrt. lógini, kunngerðum og loyvum verða hildnar.</p>
<p type="listitem">  At taka avgerðir í kærumálum um virksemi hjá loyvishavarunum.</p>
<p>2011, varð víst á , at tað  vóru  viðurskifti, sum talaðu fyri, at mál viðvíkjandi kapping, prísáseting  og  roknskaparligum  eftirliti  á  elorkuøkinum  við  fyrimuni  lógu  undir umsitingini á Fjarskiftiseftirlitinum, saman við øðrum eftirlitum á Skálatrøð.   Hinvegin varð mett, at positiva ávirkanin av at savna fakligu vitanina innan orkuøkið á sama stað - á Jarðfeingi – talaðu fyri, at neyðuga menningin á orkuøkinum varð betri tryggjað við tí.  Eisini varð víst á, at:<em type="italic"> </em></p>
<p><em type="italic"> <span type="quote">“tað  í  viðmerkingunum  til  elveitingarlógina  er  ásett,  at  ætlanin  er,  at  Jarðfeingi  skal umsita  lógina, </span> </em></p>
<p>Mett varð sostatt, at flytingin av økinum aftur til Jarðfeingi var við at styrkja fyrisitingina og fokuseringina á økið og at betri møguleiki var fyri at: :   uppbyggja fakligt umhvørvi innan umsitingina á elveitingarøkinum,    samskipa  umsitingarligu  karmarnar  fyri  elveiting  og  betra  um  eftirlitið  við virkseminum á økinum,</p>
<p type="listitem">  Náa  málunum  í  orkupolitikkinum  hjá  landsstýrinum,  sum  seta  stór  krøv  til  at fremja broytingar innan elveiting í Føroyum.   Til  síðst  nevnda  punkt  varð  eisini  víst  á,  at  neyðugt    var  við  eini  sterkari  eind  við fyrisitingarligum  og  fakligum  førleikum  at  standa  á  odda  fyri  hesum  broytingum. Vinnumálaráðið  metti,  at  Elveitingareftirlitið  og  Jarðfeingi  sum  ein  samlað  eind  hevði hesar førleikar.</p>
<p><em type="bold">Møguligir trupulleikar við verandi bygnaði </em></p>
<p>Orkudeildin hevur, sum víst á omanfyri, partvís ráðgevandi uppgávur innan orkunýtslu, og ráðgevandi uppgávur mótvegis verandi og møguligum komandi framleiðarum innan elorkuøkið.   Hetta samstundis, sum Orkudeilin eisini skal røkja kappingareftirlit, áseta elprísir, hava roknskaparligt eftirlit við SEV og øðrum elframleiðarum, veita loyvi til elframleiðslu, og standa fyri útboðum av loyvum til elframleiðslu v.m.  Hetta kann viðføra habilitetstrupulleikar, í eini støðu har Orkudeildin t.d. á tí einu síðuni skal  ráðgeva  ávísum  framleiðara,  samstundis  sum  Orkudeildin  eisini  er  loyvis-  og eftirlitsmyndugleiki hjá sama framleiðara.  Á orkudeildini eru soleiðis partvís útførandi/ráðgevandi uppgávur, samstundis sum ein av høvuðsuppgávunum hjá deildini eisini er at hava eftirlit við aktørunum á elveitingarøkinum, og kann hendan samanrenning millum ráðgeving og eftirfylgjandi eftirlit, vera óheppin.   Sum  víst  á  omanfyri,  so  leggur  elveitingarlógin  í  ávísan  mun  upp  til  tvíbýti  millum útførandi uppgávur og eftirlit, í og við, at tað er eitt av høvuðsendamálunum við lógini, at  orkuframleiðsla  úr  varandi  orkukeldum  verður  økt,  samstundis  sum  eitt  annað høvuðsendamál eisini er at hava eftirlit.   Tað eigur at verða umhugsað, hvussu man á frægasta hátt byrgir fyri møguligum óhepnum fylgjum av hesum samanrenningum.</p>
<p><em type="bold">Samanumtikið </em></p>
<p>Elveitingarøkið,  sum  landsstýrismaðurin  í  vinnumálum  varðar  av,  verður  fyrisitið  av Jarðfeingi.   Sambært elveitingarlógini er eitt av høvuðsendamálunum, at orkuframleiðsla úr varandi orkukeldum  verður  økt,  samstundis  sum  eitt  annað  høvuðsendamál  eisini  er  at  hava eftirlit við aktørunum innan elveitingarøkið.   Jarðfeingi  er  harumframt  ráðgevandi  mótvegis  Vinnumálaráðnum  í  spurningum  við</p>
<p>tilknýti til elveitingarlógina.   Umsitiningin  av  elveitingarlógini  skal  tryggja,  at  elveitingin  í  Føroyum  verður  løgd  til rættis við fyriliti fyri veitingartrygd, samfelagsbúskapi og umhvørvi, og stimbra nýtslu av varandi orkukeldum, tó við neyðugum atliti til veitingartrygdina.   Orkudeildin hevur, sum nevnt omanfyri, partvís ráðgevandi uppgávur innan orkunýtslu, og ráðgevandi uppgávur mótvegis verandi og møguligum komandi framleiðarum innan elorkuøkið.   Hetta samstundis, sum Orkudeilin eisini skal røkja kappingareftirlit, áseta elprísir, hava roknskaparligt eftirlit við SEV og øðrum elframleiðarum, veita loyvi til elframleiðslu, og standa fyri útboðum av loyvum til elframleiðslu v.m.  Á orkudeildini eru soleiðis partvís útførandi uppgávur, samstundis sum ein av høvuðsuppgávunum hjá deildini eisini er at hava eftirlit við aktørunum á elveitingarøkinum. Hetta kann viðføra óhepnar samanrenningar millum ráðgeving og eftirfylgjandi eftirlit.</p>
<p><em type="bold">Tilmæli </em></p>
<p>Mælt verður til, at bygnaðurin á Orkudeildini verður eftirmettur, við atliti til, hvussu man á frægas</p>
<p>Landavegur 92 Postsmoga 319 FO-110 Tórshavn Tel: +298 346800 sev@sev.fo</p>
<p>sev.fo</p>
<p>Brekkutún 1 Postsmoga 3059 FO-110 Tórshavn Tel: +298 357000 Fax: +298 357001 jardfeingi@jardfeingi.fo</p>
<p>jardfeingi.fo</p>
</body></document>