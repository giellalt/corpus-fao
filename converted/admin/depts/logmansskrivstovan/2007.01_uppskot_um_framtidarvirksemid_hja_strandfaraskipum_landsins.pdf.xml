<document xml:lang="fao" id="no_id"><header><title/><genre code="admin"/><author><unknown/></author><wordcount>6941</wordcount><conversion_status type="standard"/><availability><license type="standard"/></availability><multilingual><language xml:lang="dan"/></multilingual><origFileName>2007.01 Uppskot um framtíðarvirksemið hjá Strandfaraskipum Landsins.pdf</origFileName><metadata><uncomplete/></metadata><version>XSLtemplate $Revision: 187360 $; file-specific xsl  Revision; common.xsl  $Revision$; </version></header><body><p><em type="bold">Uppskot um framtíðarvirksemið </em><em type="bold">hjá </em></p>
<p><em type="bold">Strandfaraskipum Landsins </em>31. januar 2007 </p>
<p><em type="bold">Innihald </em></p>
<p>Arbeiðssetningur .................................................................................................... 3 Gongdin á SSL seinastu 10-15 árini – í stuttum .................................................... 4 Flutningur hjá SSL – nøkur tøl .............................................................................. 5 Landsfyritøkan Strandfaraskip Landsins ............................................................... 5 Játtanarskipanin og SSL ......................................................................................... 6 Politiski myndugleikin og SSL .............................................................................. 6 Tænastustøðið/flutningsskyldan ............................................................................ 7 Skipanir í grannalondum okkara ............................................................................ 9 Samferðslusáttmáli ............................................................................................... 10</p>
<p>Slag av sáttmála ................................................................................................. 11 Innihaldið í sáttmálanum .................................................................................. 12 Longdin á sáttmálanum ..................................................................................... 12 Løgfrøðiligur status ............................................................................................ 12</p>
<p>Útveiting av samferðsluni .................................................................................... 13 Partafelagsformurin.............................................................................................. 13 Einskiljing ............................................................................................................ 15 Uppskot til nýskipan ............................................................................................ 16</p>
<p>Samferðslueindin ............................................................................................... 16 Samferðsluplanlegging ...................................................................................... 16 Samferðslusáttmáli ............................................................................................. 17 Uppskot 1,1 ......................................................................................................... 18 Uppskot 1,2 ......................................................................................................... 20 Uppskot 1,3 ......................................................................................................... 22 Uppskot 2 ............................................................................................................ 24 Uppskot 3 ............................................................................................................ 26</p>
<p>At enda ................................................................................................................. 27</p>
<p><em type="bold">Arbeiðssetningur </em>Gongdin á samferðsluøkinum í seinastuni ger tað viðkomandi at seta spurnartekin við, um virksemið hjá Strandfaraskipum Landsins (hereftir SSL) er skipað rætt í mun til tær uppgávur, sum stovnurin skal loysa í dag og framyvir. </p>
<p>Í londunum uttan um okkum er tað eitt sindur ymiskt, um almenni flutningurin verður lagdur í almenn partafeløg ella verður bjóðaður út til privatar at reka. Gjøgnumgangandi sær tað tó út til, at tey aðrastaðni fara burtur frá at reka almennan flutning í landsfyritøkum sum Strandfaraskip Landsins. Gongdin er, at almenni flutningurin verður rikin í almennum ella privatum partafeløgum, sum hava greiðar og bindandi samferðslusáttmálar við politiska samferðslumyndugleikan. <em type="bold"></em></p>
<p>Landsstýrismaðurin í innlendismálum setti 13. september 2006 ein arbeiðsbólk at gera uppskot til, hvussu almenni flutningurin verður rikin á ein slíkan hátt, at samfelagið fær sum mest burtur úr hesum tænastum innan fyri galdandi politisku karmar. Mannað arbeiðsbólkin hava Hilmar Høgenni, Kristian Davidsen, Bartal Kass, Regin Vágadal, Marjun Magnussen og Sissal Kristiansen.</p>
<p>Arbeiðsbólkurin skal gera eitt tilmæli til landsstýrismannin um, hvussu virksemið hjá</p>
<p>Strandfaraskipum Landsins verður nútímansgjørt, soleiðis at raksturin verður tíðarhóskandi, effektivur og tænir endamálinum um samfelagsligt gagn.</p>
<p>Arbeiðsbólkurin skal greina og lýsa møguligar loysnir fyri, hvussu virksemið hjá</p>
<p>Strandfaraskipum Landsins kann skipast í framtíðini. Frágreiðingin skal lýsa og meta um fyrimunir og vansar við hesum loysnum.</p>
<p>Harumframt skal frágreiðingin viðgera fyrimunir og vansar við samferðslusáttmálum.</p>
<p>At gera broytingar í virkseminum hjá Strandfaraskipum Landsins krevur politiska undirtøku frá samgonguni, tí at partur av virkseminum, umframt játtanin, er lógarásett.</p>
<p>Henda frágreiðing er ein ávegis frágreiðing, sum landsstýrismaðurin ætlandi skal nýta sum grundarlag at velja, hvørji/hvørjum loysn/loysnum arbeiðsbólkurin skal arbeiða víðari við. Hetta er sostatt ikki tann endaliga frágreiðingin, har setningurin er at lýsa allar fyrimunir og vansar v.m. við teirri politiskt valdu loysnini.</p>
<p>Ávegis frágreiðingin verður latin landsstýrismanninum, sum eftir at hava viðgjørt málið í samgonguni, tekur støðu til, hvørjari loysn arbeiðast skal víðari við.</p>
<p><em type="bold">Gongdin á SSL seinastu 10-15 árini </em><em type="bold">– í stuttum </em></p>
<p>Alla ta tíð, sum SSL hevur verið virkið, hevur uppgávuøkið verið skiftandi.</p>
<p>Stundum hevur SSL fingið tillutað nýggjar uppgávur, og stundum hevur SSL fingið frátikið uppgávur.</p>
<p>Høvuðsuppgávuøkið hjá SSL hevur frá byrjan verið sjóvegis flutningur (ferjur). Seinastu árini hevur uppgávuøkið eisini verið flutningur landvegis (bussar og farmabilar), og eitt skifti røkti SSL loftvegis fólkaflutning (tyrla) og millumlandasigling.</p>
<p>So hvørt menningin á samferðsluøkinum er farin fram við betri vegum, brúm, byrgingum og tunlum hevur landvegis ferðslan og flutningur í síni heild fingið munandi betri kor.</p>
<p>Hetta hevur ávirkað virksemið hjá SSL, hvat viðvíkur sjóvegis flutningi. Eitt nú varð</p>
<p>Skálafjarðarleiðin endaliga niðurløgd í 2002.</p>
<p>Politisk ynski um at einskilja partar av virkseminum hjá SSL hava eisini ávirkað virksemið hjá SSL. Eitt nú vórðu bussarnir, ið SSL yvirtók frá privatum felagi í 1992, útveittir aftur í 2002.</p>
<p>Seinastu fimm árini hava broytingarnar í virkseminum hjá SSL verið serliga umfatandi. Hetta er í sambandi við, at undirsjóvartunlarnir um Vestmannasund og Leirvíksfjørð vórðu tiknir í nýtslu í ávikavist 2002 og 2006, og at Farmaleiðir vórðu einskildar og Mykinesleiðin útveitt í 2006. Í hesum tíðarskeiði er talið av ársverkum minkað úr 180 (2001) niður í umleið 120.</p>
<p>Í dag rekur SSL 7 sjóvegis farleiðir (8 ferjur) og 22 landvegis farleiðir (uml. 40 bussar). SSL rekur ferjurnar, og bussarnir eru útveittir. Farmaflutningurin er avmarkaður til sjóvegis farmaflutning og landvegis farmaflutning til ávísar oyggjar.</p>
<p>Eisini røkir SSL uppgávuna at skipa almenna samferðsluøkið, tvs. at menna, leggja til rættis, stýra, selja, samskipa og kunna um almennu ferðsluna á sjógvi og landi.</p>
<p>Roknast kann við fleiri broytingum í framtíðini, eitt nú um undirsjóvartunnil verður gjørdur millum Streymoy og Sandoy.</p>
<p>Samstundis verður roknað við, at flutningurin landvegis (bussar) økist.</p>
<p>Stóru broytingarnar og útlitini fyri komandi tíðir hava gjørt tað neyðugt at endurskoða skipanina og leiklutin hjá SSL.</p>
<p>Í hesum sambandi kann verða nevnt, at SSL í ársfrágreiðingum seinastu árini hevur víst á, at fyritøkan hevur avmarkaðar møguleikar at tillaga virksemið á skilabestan hátt. Trupulleikin eru karmarnir fyri virkseminum, og víst hevur verið á, at um fyritøkan varð rikin í einum øðrum rakstrarformi, gjørdist hon uttan iva virknari.</p>
<p>Í 2000 gjørdi SSL í frágreiðingini <span type="quote">“Karmar fyri framtíðarvirkseminum”</span> eina meting av, hvør skipanarháttur - ímillum seks ymiskar - var tann best egnaði fyri SSL. Úrslitið var eitt tilmæli um at leggja virksemið í eitt alment partafelag. Í hesi somu meting var núverandi skipan, landsfyritøka, mett at vera tann minst hóskandi skipanin.</p>
<p><em type="bold">Flutningur hjá SSL </em><em type="bold">– nøkur tøl </em></p>
<p>SSL flutti í 2005, sjóvegis og landvegis, íalt 1,15 millón ferðafólk og 165 túsund akfør.</p>
<p>Sjóvegis vórðu flutt 540 túsund ferðafólk við 8 ferjum.</p>
<p>Landvegis flutti SSL 610 túsund ferðafólk við umleið 40 bussum.</p>
<p>Á farmaflutningsøkinum hevur SSL síðani útveitingina av Farmaleiðum havt farmaflutningsskyldu sjóvegis og á Sandoynni og Kalsoynni.</p>
<p>Til hesa tænastu hevur SSL 5 lastbilar og farmastøðir í Tórshavn, Klaksvík og á Tvøroyri.</p>
<p>Har ið ferjurnar leggja at, stendur SSL fyri skipaavgreiðsluni.</p>
<p>Tyrlan flutti 6.500 fólk í 2005 til og úr útoyggjum.</p>
<p><em type="bold">Landsfyritøkan Strandfaraskip Landsins </em>SSL er skipað sum landsfyritøka undir Innlendismálaráðnum og fær á hvørjum ári tillutað eina nettorakstrarjáttan á fíggjarlógini. </p>
<p>Innanhýsis er SSL skipað við stjóra, sum vísir til Innlendismálaráðið, og fimm deildum:</p>
<p>Rakstrardeild, Samferðsludeild, Catering- og farmadeild, Starvsfólkadeild og Fíggjardeild.</p>
<p>SSL stendur fyri øllum rakstri av strandfaraskipunum (Oyggjaleiðir) gjøgnum Rakstrardeildina. Raksturin av bussunum hjá Bygdaleiðum er bjóðaður út til privatar.</p>
<p>Útbjóðing og sáttmálastýring (av bussum), ferðaætlan og ferðaseðlasøla verður rikið av</p>
<p>SSL gjøgnum Samferðsludeildina.</p>
<p>SSL stendur eisini fyri rakstri av farstøðum og farmaavgreiðslustøðum.</p>
<p>Uppgávurnar, sum verða loystar á SSL, kunnu í høvuðsheitum lýsast sum á myndini niðanfyri:</p>
<p>Rakstur</p>
<p>Skiparakstur umfatar m.a. viðlíkahald av skipum og skipan av manningarviðurskiftum. Nógvar formligar ásetingar skulu yvirhaldast so sum Skipaeftirlitið, Klassin, Solas, vaktarksipan, sjómanslóg. Aðrar uppgávur eru endurnýggjan av skipum, útbjóðing o.s.fr.</p>
<p>Samferðsla</p>
<p>Ferðaætlan fyri skip og bussar, prísskipan, ferðaseðlasøla og ferðslusamskipan (broytingar, seinkingar v.m), sáttmálar við bussarbeiðstakarar/útbjóðing (sáttmálastýring og – eftirlit), samferðslukunning og marknaðarføring</p>
<p>Farmaflutningur</p>
<p>Veitir útjaðaranum ta farmaflutningstænastu, sum var eftir, eftir at Farmaleiðir vórðu seldar. Ábyrgd av viðlíkahaldi av far- og farmaavgreiðslustøðum runt landið</p>
<p xml:lang="dan">Catering</p>
<p>Ábyrgd og rakstur av catering umborð á skipunum</p>
<p>Arbeiðsbólkurin kemur í hesari frágreiðing við nøkrum uppskotum til nýskipan av virkseminum hjá SSL. Hesi uppskot leggja øll upp fyri, at omanfyrinevndu uppgávur skulu loysast.</p>
<p>Núverandi skipan av virkseminum hjá SSL hevur fleiri vansar. Tó serliga hesir: 1. Játtanarskipanin hóskar illa til virksemið hjá SSL 2. Tað eru ikki nóg greiðar linjur millum politiska myndugleikan og SSL</p>
<p><em type="bold">Játtanarskipanin og SSL </em>SSL fær á hvørjum ári eina nettojáttan á Løgtingsins fíggjarlóg. Nettojáttanin svarar til munin millum rakstrarútreiðslurnar og rakstrarinntøkurnar hjá fyritøkuni. Játtanin skal haldast, tvs. at uppgávan hjá leiðsluni er at fáa munin millum útreiðslur og inntøkur at svara neyvt til játtanina. </p>
<p>Tað er tó ein trupulleiki, at stór sveiggj eru í bæði inntøkum og útreiðslum í einari fyritøku sum SSL. Hetta merkir, at leiðslan alla tíðina má fylgja játtanarnýtsluni sera neyvt og so hvørt royna at broyta raðfestingar í rakstrinum, soleiðis at nýtslan við ársenda neyvt svarar til játtanina.</p>
<p>Avleiðingin av hesum er, at leiðslan fyrst og fremst má stilla inn á eitt ár í senn. Tað longra mennandi arbeiði fyri at fáa effektivari rakstur má tískil raðfestast lægri. Hetta er ikki nakað tilvitað ynski frá leiðsluni, men er ein íbygdur vansi við játtanarskipanini, har ið tað t.d. ikki ber til at flyta møgulig yvir- ella undirskot millum ár, og at tað samstundis kann fáa víðfevndar avleiðingar, um nýtslan við ársenda er størri enn játtanin.</p>
<p>Sum dømi um omanfyri nevnda trupulleika kann nevnast, at ymiskar ábøtur, serliga á skipini, kunnu verða raðfestar aftarlaga – og kanska ikki verða gjørdar inniverandi ár - tí óvist er, um játtanin kemur at halda ella ikki. Ikki fyrr enn árið er næstan runnið, ber til at staðfesta, hvørjar ábøtur ráð eru til. Hetta hevur samstundis við sær, at stundir ikki verða til at bjóða arbeiði út.</p>
<p>Í aðrar mátar kann tað koma fyri, at fleriri óvæntaðar útreiðslur koma seint út á árið, har ið tað kanska er í seinna lagi at søkja um eykajáttan. Hesin møguleikin kann tó brúkast, um grundgevingarnar eru nóg góðar, men tað er kortini altíð trupult at skula søkja um eykajáttan, tá ið langt er liðið út á árið.</p>
<p><em type="bold">Politiski myndugleikin og SSL </em></p>
<p>Tænastur</p>
<p><em type="bold">Politiski myndugleikin </em>Játtar pening yvir fíggjarlóg + eykajáttanir </p>
<p><em type="bold">Tænastuveitari </em></p>
<p>Játtan</p>
<p>Landið</p>
<p>Sum myndin vísir, er SSL tætt knýtt at politiska myndugleikanum. Játtanin verður veitt, uttan at nøkur útgreinað avtala ella skylda, onnur enn lógarásetta flutningsskyldan, er um, hvørja veiting politiski myndugleikin vil hava fyri peningin. Um játtanin ikki heldur, kunnu eykajáttanir verða veittar. Eykajáttanirnar skapa trupulleikar í sambandinum partanna millum.</p>
<p>Tætta tilknýtið millum politiska myndugleikan og SSL merkir, at ikki nóg greiður skilnaður er millum henda myndugleika og tænastuveitingina. Hetta merkir, at tænastuveitarin í mongum førum umboðar bæði tænastukeypara og tænastuveitara, og at politiski myndugleikin kanska í onkrum føri ótilvitað ávirkar dagligu tænstuveitingina og avgerðir ov nógv.</p>
<p><em type="bold">Tænastustøðið/flutningsskyldan </em></p>
<p>Virksemið hjá SSL er skipað eftir Løgtingslóg nr. 82 frá 15. mai 2001 um fólka- og farmaflutning og eftir Reglugerð fyri SSL, dagfest 22. januar 1997.</p>
<p>Í lógini um fólka- og farmaflutning er í § 2, stk. 1 ásett, at landið hevur skyldu til at skipa fyri: 1) nøktandi sjóvegis fólkaflutningi, farmaflutningi og/ella flutningi av akførum, og 2) nøktandi landvegis fólkaflutningi, á teimum farleiðum, har tað hevur stóran samfelagsligan týdning, at skipað verður fyri slíkum flutningi</p>
<p>Í stk 2 í somu grein er ásett, at flutningsskyldan fevnir um sjóvegis farleiðirnar millum:</p>
<p>Tvøroyri - Tórshavn, Skúvoy - Sand, Skopun - Gamlarætt, Skopun - Hest, Hest - Gamlarætt, Nólsoy - Tórshavn, Sørvág - Mykines, Leirvík - Klaksvík1, Klaksvík - Kalsoy,</p>
<p>Hvannasund - Fugloy, Hvannasund - Svínoy, umframt tær sjóvegis og landvegis farleiðir, ið landsstýrismaðurin í kunngerð ásetir flutningsskyldu fyri.</p>
<p>Í reglugerðini fyri SSL er í § 2, stk. 1 ásett, at:</p>
<p>Fyritøkan hevur til uppgávu at lúka landsins tørv á innanlands fólka- og farmaflutningi.</p>
<p>Fyritøkan kann harafturat taka lut í uttanlands fólka- og farmaflutningi.</p>
<p>Og í stk. 2 er ásett, at fyritøkan í so stóran mun sum gjørligt skal rekast á handilsligum støði.</p>
<p>Í øllum uppskotum til tilmæli í hesi frágreiðing, verður sambandið millum politisku skipanina og SSL, sum vit kenna í dag, broytt soleiðis, at ein samferðslueind sum partur av Innlendismálaráðnum(kravformidlari) kemur ímillum SSL og politiska myndugleikan. Sí mynd niðanfyri. 1 Farleiðin er løgd niður, lógin er ikki dagførd.</p>
<p>Í hesum liggur, at Samferðslueindin frameftir, vegna politisku skipanina, verður kravformidlari til rakstrareindina (SSL), meðan politiska skipanin framvegis játtar peningin til rakstur. Samferðslueindin er ætlað at seta rammurnar og seta út í kortið, hvussu tænastustøðið skal vera.</p>
<p>Fyri at Samferðslueindin skal kunna nøkta ynskini frá politiska myndugleikanum, er neyðugt, at tað hevur greiðar reglur at arbeiða eftir. Tvs. at uttan mun til leist, hevur tað sera stóran týdning, at politiski myndugleikin greitt stingur út í kortið, hvat hann ynskir sum aðalmál.</p>
<p>Her verður m.a. serliga hugsað um tær flutningsskyldur, ið lýstar eru í lógini um fólka- og farmaflutning, og har tað verður ásett, at bæði sjó- og landvegis flutningurin skal vera nøktandi.</p>
<p>Neyðugt er at staðfesta yvir fyri Samferðslueindini, hvat er <span type="quote">“nøktandi sjóvegis flutningur”</span>, og hvat er <span type="quote">“nøktandi landvegis flutningur”</span>, og eisini hvat hevur <span type="quote">“samfelagsligan týdning”</span>.</p>
<p>Sjóvegis flutningurin er sum sagt minkaður orsakað av undirsjóvartunlum, og hann kann minka meira, um tunnilin til Sandoynna einaferð verður veruleiki.</p>
<p>Í hesum sambandi er t.d. eisini neyðugt at viga tyrluflutningin upp ímóti sjóvegis farleiðunum. Kann øktur tyrluflutningur hava við sær minni sjóvegis ferðing, ella er framvegis neyðugt við høgum túratíttleika fyri bæði flutningssløgini.</p>
<p>Í øllum førum er neyðugt at staðfesta, hvat lagt verður í <span type="quote">“nøktandi flutning”</span>.</p>
<p>Um ferðasambandið skal vera nøktandi fyri allar samfelagsbólkar, fer tað uttan iva at krevja eina víðkaða ferðaætlan í mun til í dag. Kundarnir hjá SSL eru sera ymiskir, og tískil er eisini flutningstørvurin við SSL ymiskur.</p>
<p>Støða má eisini takast til samfelagsliga týdningin av ferðavinnuni í mun til trivnaðin hjá fólki í útjaðaranum, og í hvønn mun tørvurin hjá hesum báðum bólkum kann samantvinnast, tá talan er um flutning og flutningsmøguleikar.</p>
<p>Mælt verður til, at ein ávís bólking verður gjørd, har nakrar yvirskipaðar rammur verða lagdar. Hetta kundi t.d. verið, at busssamband skal vera til Kirkjubøar 4 ferðir dagliga, har 1 av túrinum er tilkalling. Hesir 4 túrar skulu verða áðrenn atlit verður tikið til fólkatal, tørv og ferðasiðvenja.</p>
<p>Til dømis hevur Landsverk í sambandi við Samferðsluætlanina 2008-2020 gjørt eina bólking av landsvegunum (4 bólkar). Henda bólking kundi verið nýtt sum fyrimynd, tá</p>
<p>Politiskur myndugleiki: Yvirornaður myndugleiki</p>
<p>Samferðslueind (kravformidlari) Samferðslusáttmáli/sáttmálastýring</p>
<p>Rakstrar-/planleggingseind (t.d. P/F SSL): Dagligur rakstur/planlegging hugt verður eftir busssambandinum, soleiðis at vegirnir í bólki 1 hava mesta busssambandið, og túrarnir til bólk 4 í høvuðsheitum eru tilkallitúrar.</p>
<p>Í nevndu samferðsluætlan hevur SSL eisini flokkað sjóvegis farleiðirnar í 4 bólkar eftir flutningstørvi og flutningsmynstri.</p>
<p>Uttan mun til, hvat lagt verður í <span type="quote">“nøktandi”</span>, er fyrimunurin við einum samferðslusáttmála tann, at politiski myndugleikin ger sær greitt, hvat hann ynskir og ger karmarnar. Síðani verður at áseta kostnaðin fyri vøruna.</p>
<p><em type="bold">Skipanir í grannalondum okkara </em></p>
<p>Samferðsluøkið í grannalondum okkara Danmark, Noregi, Svøríki, Íslandi2 og Grønlandi hevur verið fyri stórum broytingum seinastu árini, tá tað ræður um ferðamannaflutning við bussi, toki ella ferju. Broytingarnar eru allar framdar eftir sama leisti, hóast tað er ymist, hvussu víðgongt farið er til verka frá landi til land.</p>
<p>Høvuðsreglan hevur verið at royna at skilja sundur politiska myndugleikan og sjálvan raksturin. Uttan mun til hvør loysn, ið verður vald, má endamálið vera, at tað er ein loysn sum er í samsvari við politisku ynskini og tørvin hjá ferðafólki. Endamálið er ikki at minka um tey politisku krøvini, men at hesi krøv verða sett fram á ein øðrvísi meira skipaðan hátt enn frammanundan.</p>
<p>Tá politiski myndugleikin og raksturin eru sundurbýtt, er rættuliga ymiskt, hvussu raksturin er skipaður í grannalondunum. Á bussøkinum er útveiting nógv nýtt í norðurlondum.</p>
<p>Tann danski bussraksturin varð til 1995 rikin av tí almenna, tá hann varð lagdur í eitt alment partafelag, samstundis sum raksturin av bussfarleiðum varð boðin út (lisitasjón).</p>
<p>Almenna partafelagið Combus vann tey flestu útboðini, sum teir luttóku í tey fyrstu árini. Seinni kom fram, at felagið hevði bjóðað ov lágt, og kom sær tí í fíggjarligar trupulleikar.</p>
<p>Tað má ásannast, at henda roynd at leggja raksturin í alment partafelag, ikki var væleydnað. Ein av orsøkunum kann vera, at tíðarskeiðið frá tí, at virkað varð á einum skipaðum monopolmarknaði til, at virkað varð á einum beinhørðum kappingarmarknaði, var ov stutt. Hetta merkti m.a, at felagið ikki hevði umstøður og tíð til at tillaga kostnaðarstøðið til nýggju støðuna.</p>
<p>Útbjóðingarformurin er eisini nýttur á ferðjuøkinum. M.a. varð Bornholmstrafikkurin boðin út í 2003. Útbjóðingin varð ikki mett at vera væleydnað, tí tá boðini upp á raksturin skuldu vera inni, var bara eitt boð. Nevniliga frá verandi almenna felaganum, Bornholmstrafikken A/S, sum rak sambandið frammanundan. Núverandi samferðslusáttmálin við Bornholmstrafikken A/S varar til 2010. Danski útbjóðingarmyndugleikin, Trafikstyrelsen, hevur í oktober 2006 boðað frá, at næsta útbjóðingarumfar av hesi farleið skal byrja í 2007.</p>
<p>Á norska ferjumarknaðnum hevur útveiting eisini verið nýtt. Gongdin hevur verið, at tey privatu feløgini, sum hava luttikið í útbjóðingum, gerast færri og færri, tí at ein 2 <em type="italic">Sum </em><em type="italic">skilst er ferjan út í Vestmannaoyggjar útveitt til privatar at reka. Landið eigur ferjuna. </em>konsolidering er farin fram, har feløg eru løgd saman. Hetta er ein hóttan móti at tryggja framhaldandi neyðugu kappingina, sum er ein fortreyt fyri væleydnaðum útbjóðingum. <em type="italic"></em></p>
<p>Innan tokvinnuna er raksturin bæði í Noreg, Svøríki og Danmark í felagsformi. Svøríki er farið longst við fleiri útbjóðingarumførum, sum hava havt við sær, at fleiri privatar fyritøkur hava raksturin. Sama gongd hevur verið í Danmark, har næsta útbjóðingarumfar er í gongd í løtuni. Í Noreg hevur bert verið ein minni útveiting av ferðamannaflutningi við toki, sum tað almenna felagið NSB (Norske Statsbaner) vann, og tað koma neyvan nýggj útbjóðingarumfør í Noreg tey komandi árini.</p>
<p>Tað er ymist, hvussu hóvliga farið er fram í teimum ymisku londunum. Svøríki fór rættuliga skjótt undir at kappingarútseta raksturin við privatari luttøku. Vansin hevur verið, at tann almenna rakstrarfyritøkan SJ (Svenske Jernvager) kom í fíggjarligar trupulleikar, sum tó nú eru við at vera loystir.</p>
<p>Í Noregi er royndin at skapa kapping steðgað. Í Danmark er tað almenna farið hóvligari fram samanborið við Svøríki á tokøkinum, meðan man á danska bussøkinum fór harðliga fram, men tað endaði sum nevnt við álvarsligum trupulleikum fyri tað almenna.</p>
<p>Á tokøkinum varð í Danmark farið meira hóvliga fram. Ímeðan DSB framvegis var partur av tí almenna, vóru í seinni helvt af 1990-unum gjørdar royndir við sáttmálastýring millum tað almenna - Trafikministeriet - og DSB sum <span type="quote" xml:lang="dan">“Statsvirksomhed”</span> (sum er at samanbera við formin, ið SSL virkar undir í dag).</p>
<p>Næsta stig varð tikið í 1999, tá ið DSB varð gjørt um til <span type="quote" xml:lang="dan">“Selvstændig offentlig virksomhed”</span>, sum á nógvum økjum er at samanbera við eitt partafelag við virkandi nevnd, fíggjarskilnað til tað almenna o.s.fr. Samstundis varð raktsturin av S-tokunum í Keypmannahavn lagdur í eitt partafelag, sum DSB eigur 100 %. Orsøkin til, at DSB ikki beinleiðis varð gjørt um til eitt partafelag, var, at tað vóru so nógvir tænastumenn í felagnum.</p>
<p>Tað fyrsta árið (1999) varð ein 1-ára samferðslusáttmáli gjørdur millum tað almenna (Trafikministeriet) og DSB ávikavist DSB S-tok A/S. Grundað á royndirnar frá hesum fyrsta lutfalsliga stutta sáttmála, varð nýggjur 5-ára sáttmáli gjørdur fyri tíðarskeiðið 2000 til 2004. Nú er komin ein 10-ára sáttmála fyri tíðarskeiðið 2005 til 2014. Á henda hátt hevur tað almenna bygt á royndirnar frá teimum fyrstu sáttmálunum, og hevur stigvíst longt um sáttmálatíðarskeiðið.</p>
<p>Tað longra sáttmálatíðarskeiðið gevur leiðsluni í felagnum betri møguleikar at reka virksemið við atliti at einum longri tíðarsjónarringi.</p>
<p><em type="bold">Samferðslusáttmáli </em>Í grannalondum okkara eru tey farin yvir til serliga at skipa samferðsluna við sonevndum samferðslusáttmálum (trafikaftaler). </p>
<p>Samferðslusáttmálin hevur sum aðalmál at vera greitt og bindandi stýringsamboð fyri bæði politiska samferðslumyndugleikan og veitaran av flutningstænastuni. Hetta hongur somuleiðis saman við, at grannalond okkara eru farin frá at hava eitt samantvinnað ábyrgdarbýti uttan greiðar ásetingar um t.d. tænastustøði, til at hava skilt sundur politiska myndugleikan og sjálvan raksturin, og at krøvini til nútímans samferðsluna verða sett fram á meira skipaðan hátt enn frammanundan.</p>
<p>Hetta skapar neyðuga orku hjá politiska myndugleikanum til at leggja langtíðarætlanir fyri samferðsluna, tænastustøðið, menningina av flutningsskylduni og leiklutin í mun til kollektivu samferðsluna. Fyri veitaran av tænastuni er tað heilt greitt staðfest, hvat skylda hansara at veita fevnir um.</p>
<p>Vansin við samferðslusáttmálum kann hinvegin vera vantandi liðiligheit, tí tað kann vera torført at gera tillagingar við stuttum skotbrái t.d. til hissini tiltøk. Tílíkt ber tó til at bøta um við t.d. ásetingum um keyp av t.d eykatúri fyri ávísan kostnað.</p>
<p>Á henda hátt kann politiski samferðslumyndugleikin keypa tænastu frá ferð til ferð, um tað er neyðugt. Fyri tænastuveitaran er tað avgerandi, at nýggj krøv verða samsýnt, og at pláss ikki skal finnast innan verandi fíggjarkarmar.</p>
<p>Ein avgerandi fortreyt fyri, at samferðslusáttmálar virka eftir ætlan, er, at politiski samferðslumyndugleikin góðtekur nýggja leiklutin sum meira yvirskipaður partur, tá raksturin er skildur frá.</p>
<p>Í grannalondum okkara er tað ymiskt, hvør tænastuveitarin er – tað snýr seg bæði um almenn partafeløg, almen partafelagslíknandi feløg og privat feløg.</p>
<p>Í Danmark hevur leisturin verið varisligur, soleiðis at roynt hevur fyrst verið við almennum partafelagslíknandi felagi (DSB) í stutt tíðarskeið, fyri síðani at økja um longdina á sáttmálanum. Ætlanin er síðani at einskilja DSB.</p>
<p>Tó er greitt, at tað setir sera stór krøv til politiska myndugleikan og førleikan at gera samferðslusáttmála fyrstu ferðirnar við privat feløg, umframt førleikan til at meta um hesi feløgini, t.d. krøv til m.a. fíggjarliga førleikan hjá hesum.</p>
<p><em type="bold">Slag av sáttmála </em></p>
<p>Vanliga verður arbeitt við tveimum hugtøkum innan sáttmálar, nevnliga bruttosáttmáli og nettosáttmáli. <em type="bold"></em></p>
<p><em type="italic">Bruttosáttmálin </em>er eyðkendur við, at veitarin fær fulnað fyri kostnaðin av tænastuni, men ikki inntøkurnar frá ferðafólkunum. Útbjóðarin fær allar ferðaseðlainntøkur, og tað er eisini hann, sum stendur fyri bæði at leggja ætlanir og marknaðarføring. </p>
<p>Fyri útbjóðaran skapar ein tílíkur sáttmáli størri fleksibilitet, serliga tí at tað loyvir honum at gera skjótar og/ella neyðugar tillagingar uttan at samráðast við veitaran um árin á inntøkugrundarlagið hjá honum. <em type="bold"></em></p>
<p>Vansin við einum bruttosáttmála kann vera, at tænastuveitarin hevur minni orsøk til at albøta (optimera) og økja um tænastuna ella talið av fólki, sum nýta tænastuna.</p>
<p><em type="bold"></em><em type="italic">Nettosáttmálin </em>er eyðkendur við, at veitarin fær inntøkurnar frá ferðafólkunum. Í tann mun ferðaseðlainntøkurnar ikki rinda útreiðslurnar, fær veitarin harumframt eitt sáttmálagjald frá útbjóðaranum. </p>
<p>Í tílíkum sáttmála stendur veitarin oftast fyri bæði at leggja ætlanir og marknaðarføring, og sáttmálin eggjar veitara til at økja um ferðamannatalið m.a. við góðari tænastu, lýsingum o.s.fr.</p>
<p>Vansin við einum nettosáttmála kann vera, at hann er meiri stirvin fyri útbjóðaran.</p>
<p>Til ber at seta bæði sløgini av sáttmálum saman, t.d. bruttosáttmála við skipan, ið eggjar til at hækka um ferðamannatal og brúkaranøgdsemi.</p>
<p><em type="bold">Innihaldið í sáttmálanum </em></p>
<p>Tað er ymiskt frá sáttmála til sáttmála, hvat verður skipað, og hvussu nógv farið verður í smálutir. Og ofta eru tað marknaðartreytirnar, sum hava ávirkan á, hvat verður ásett í sáttmála. Alment er galdandi, at jú meira tænastan krevur av almennari fígging, jú størri og meira nágreinað krøv verða sett í sáttmálanum.</p>
<p>Tað mest vanliga eru hesi viðurskifti: 1. Ferðaætlan 2. Góðska a. Kanningar av, um brúkarin er nøgdur, herundir bónus og bót. b. At ferðaætlanin verður hildin (komu-/fráferð til tíðina) c. Nøktandi kunning um broytingar í ferðaætlan vm. (ferðslukunning) d. Standard og viðlíkahald av amboðunum 3. Kostnað 4. Incitament</p>
<p>Dømir um danskar samferðslusáttmálar kunnu síggjast á: 1. www.trafikstyrelsen.dk/sw3013.asp (ferjurakstur til Bornholm, Samsø-Kalundborg og Bøjden-Fynshav) 2. www.trm.dk/graphics/Synkron-</p>
<p>Library/trafikministeriet/Publikationer/pdf/kontrakt_fjern-og_regional.pdf (Samferðslusáttmálin millum Trafikministeriet DSB um tokrakstur).</p>
<p><em type="bold">Longdin á sáttmálanum </em></p>
<p>Tað er eitt sindur ymiskt, hvussu leingi sáttmálaskeiðið varar.</p>
<p>At byrja við er vanligt við lutfalsliga stuttum sáttmálum, ið eru galdandi í 1- 2 ár, tí tað gevur útbjóðaranum møguleika fyri at tillaga og broyta óhepnar ásetingar í sáttmálanum innan rímiliga tíð.</p>
<p>Tá ið útbjóðari og veitari hava fingið fleiri og betri royndir við sáttmálastýring, er tað ofta ein fyrimunur at gera sáttmála yvir longri tíðarskeið, tí tað gevur veitara betri fortreytir fyri at gera ætlanir fyri virksemið, gera íløgur, seta fólk o.s.fr. <em type="bold"></em></p>
<p><em type="bold">Løgfrøðiligur status </em></p>
<p>Sáttmálarnir hava ymiskan løgfrøðiligan status, alt eftir hvørjir partar gera sáttmálan.</p>
<p>Verður sáttmáli gjørdur millum tveir almennar myndugleikar (t.d. IMR og SSL), hevur sáttmálin neyvan neyðugan løgfrøðiligan status til at t.d. verða lagdur fyri rættin í sambandi við ósemju. Í einum tílíkum føri eru tað viðurskiftini hjá tí almenna, sum eru avgerandi, her serliga stats- og fyrisitingarrætturin. Oftani hevur ein tílíkur sáttmáli ásetingar um, at um ósemja er um eitthvørt viðurskifti, avger yvirskipaði myndugleikin trætuna, og á henda hátt verða tílíkar trætur tískil avgreiddar.</p>
<p>Um sáttmálin harafturímóti er ímillum tann almenna politiska samferðslumyndugleikan sum útbjóðara og eitt P/F sum veitara, er samferðslusáttmálin løgfrøðiliga bindandi. Tí er tað umráðandi, at politiski myndugleikin hevur neyðugu royndirnar og førleikarnar at gera samferðslusáttmála.</p>
<p>Um talan er um alment P/F, kann sáttmálin áseta, at endaliga avgerðin um ósemjuna er hjá útbjóðara, heldur enn ásetingar um t.d. gerðarrætt. Men hóast landsstýrismaðurin (útbjóðarin) hevur endaligan avgerðarrætt sambært sáttmálaáseting, er tað umráðandi, um skipanin við samferðslusáttmála skal virka, at politiski myndugleikin virðir leistin og sáttmálan, ið arbeitt verður eftir, herundir serliga skiftið frá at arbeiða í smálutum og stuttfreista við dagliga virkseminum til at arbeiða langsiktað og yvirskipað.</p>
<p><em type="bold">Útveiting av samferðsluni </em>Í sambandi við at skipa samferðsluna av nýggjum, herundir at kappingarútseta samferðsluna, er ein møguleiki, ið er nýttur í ávísan mun í grannalondum okkara, útveiting sum amboð í samferðslupolitikki landsins. </p>
<p>Tað, sum umræður mest, tá ið samferðslutænastan verður útveitt, er at tryggja, at nóg nógvir veitarar eru førir fyri at átaka sær uppgávuna bæði í vavi og fíggjarligum førleika, soleiðis at tað verður ein verulig kapping um at fáa samferðsluuppgávuna.</p>
<p>Ein útveiting krevur tískil eisini eina ætlan fyri, hvussu samferðslan skal bjóðast út, t.d. um allar sjóvegis farleiðir skulu bjóðast út undir einum ella hvør sær, og hvørjir fyrimunir og vansar eru við útbjóðingarháttinum.</p>
<p>Í framhaldi av hesum er tí stórur munur á at bjóða bussleiðirnar og Smyril út at reka.</p>
<p>Royndirnar hjá SSL hava víst, at tað ber til at hava kapping á bussflutninginum í øllum førum, tá økini eru fleiri í tali, meðan tað er meira ivasamt, um neyðuga kappingin er til staðar á t.d. Suðuroyarleiðini og teimum miðalstóru sjógvegis farleiðunum, tí tað krevur størri fíggjarliga orku og betri førleikar til veitara at reka sjóvegis farleiðir.</p>
<p>Sum dømi um útboð uttan kapping er Bornholmsleiðin, sum var latin almenna felagnum Bornholmstrafikken, sum somuleiðis var einasti veitari, ið bjóðaði upp á farleiðina. Í tílíkum førum ber ikki til at tosa um kapping um samferðsluuppgávuna.</p>
<p><em type="bold">Partafelagsformurin </em>Partafelagsformurin er ein leistur, sum í størri mun verður nýttur innan tað almenna, bæði í grannalondum okkara og í Føroyum. <em type="bold"></em></p>
<p>Partafelagsformurin kann vera eitt skilagott íkast til tær skipanir, sum vit annars kenna innan almenna fyrisiting. Men av tí at partafelagsformurin er ein grundleggjandi broyting í mun til, hvussu stýring og ábyrgdarbýtið annars er í almennu fyrisitingini, mugu ávísar fortreytir vera til staðar fyri at gagnnýta henda skipanarhátt á besta hátt.</p>
<p>Ein tann mest avgerandi fortreytin er, at tað er eitt handilsligt grundarlag til staðar, og at tænastan verður seld til privatan brúkara. Jú meira hesin rindar fyri kostprís, jú betri handilsligari grundarlag. Tí er viðkomandi at tillaga tænastuna (góðsku og nøgd) til eftirspurningin.</p>
<p>Hóast tað almenna selur tílíka tænastu, er tað aloftast ikki orsakað av handilsliga grundarlagnum, men orsakað av politiskum atliti. Hesi politisku atlit mugu tí takast í t.d. lóggávu ella samferðslusáttmála, tá virksemið verður lagt um til partafelag.</p>
<p>Hetta ger seg serliga galdandi, um almenna virksemið fer fram á økjum, sum tað almenna ynskir at kappingarútseta sum t.d. samferðslu. Her kann tað vera skilagott at nýta partafelagsformin fyri at javnseta almenna partafelagið við privatu kappingarneytarnar.</p>
<p>Eitt av høvuðsendamálunum við at leggja virksemi í eitt partafelag, sum annars er skipað í almennum høpi, er at fremja effektivitet, samstundis sum tað almenna sleppur undan ov nógvum eftirliti.</p>
<p>Ein fyrimunur við at leggja alment virksemi í partafelagsformin er, at greiður skilnaður verður millum málini hjá partafelagnum, ið vanliga eru effektivitetur og virðisskapan, og málini hjá tí almenna, ið ofta eru merkt av nógvum ymiskum politiskum áhugamálum. Við at nýta partafelagsformin, verður størri dentur lagdur á handilsliga grundarlagið í mun til politisku atlitini, tá ið hesi viðvíkja smálutum. Eitt alment partafelag virkar tó altíð í ein ávísan mun út frá yvirordnaðu politisku dagsskránni. Tað almenna er jú eigari og setir nevndina í felagnum.</p>
<p>Partafelagsformurin gevur eisini munandi fríari fíggjarkarmar at reka eitt virki innan fyri karmarnar í ársroknskaparlóg og partafelagslóg í mun til almennu játtanarskipanina, ið gongur frá ári til ár. Møguleiki er t.d. fyri lántøku til at fíggja íløgur, ið bera seg.</p>
<p>Partafelagsformurin betrar eisini munandi um møguleikarnar fyri at gagnnýta serliga handilsligu førleikarnar í tí privatu vinnuni, tá umræður manning av nevndini.</p>
<p>Fyrimunirnir við at leggja alment virksemi í partafelagsformin eru avgerandi fortreytir fyri, um eitt virksemi yvirhøvur skal leggjast í eitt partafelag. Ber ikki til at skilja greitt millum málini hjá partafelagnum og politisku málini, er ivasamt, um partafelagsformurin er rætta loysnin, tí tað gevur ikki leiðsluni neyðuga rásarúmið at fremja effektiviseringar og virðisskapan.</p>
<p>Tað setir krøv til politiska myndugleikan at vera til reiðar at lata partafelagnum ábyrgdina at reka virkið á einum handilsligum grundarlagi, og einans arbeiða við at áseta tænastustøðið. Hetta verður gjørt umvegis samferðslusáttmálan.</p>
<p>Fyri tað almenna, sum eigari av partafelagnum og ognum tess, er tað umráðandi at tryggja, at virðið á felagnum verður rikið/umsitið á tryggan og nøktandi hátt. Eisini er neyðugt hjá nevnd og leiðslu í felagnum at hava nøktandi karmar at reka virkið undir.</p>
<p>Tað setir stór krøv til viðtøkurnar hjá felagnum, til samferðslusáttmálan, ið liggur til grund fyri virkseminum, og til umboðanina í nevndini, serliga viðvíkjandi fakliga førleikanum.</p>
<p><em type="bold">Einskiljing </em>Einskiljing av almennari fyritøku ella tænastu er eitt víðgongdari stig á leiðini, og neyðugt er at gera sær greitt, at hóast eitt alment partafelag verður stovnað, merkir tað ikki, at tað neyðturviliga skal enda við einskiljing. </p>
<p>Til ber eisini at síggja partafelagsformin sum eina endaliga skipan av almennum virksemi, sum ikki skal ella eigur at einskiljast, t.d. tunlar.</p>
<p>Hinvegin er fortreytin fyri at einskilja almennar fyritøkur, at vælvirkandi kapping er á økinum, sum fyritøkan virkar á, og at politisku atlitini kunnu fasthaldast á annan hátt t.d. við lóggávu og/ella sáttmála. Ber tað ikki til, er ivasamt, um einskiljing eigur at fara fram.</p>
<p><em type="bold">Uppskot til nýskipan </em></p>
<p>Í øllum uppskotunum til tilmæli í hesi frágreiðing verður dentur lagdur á, at ein samferðslueind, sum partur av Innlendismálaráðnum, kemur at virka millum SSL og tann politiska myndugleikan. Samferðsluráðleggingin og -stýringin verður framhaldandi ein partur av SSL.</p>
<p><em type="bold">Samferðslueindin </em></p>
<p>Høvuðsuppgávan hjá Samferðslueindini eigur vegna landsstýrismannin at vera at seta út í kortið, hvussu samferðslan verður skipað og rikin skilabest. Samstundis verður ein høvuðsuppgáva hjá eindini at standa fyri at gera samferðslusáttmálar við SSL/veitarar. Við eini samferðslueind í Innlendismálaráðnum hevði yvirornaða kjakið um ferðaætlan harvið ikki ligið hjá SSL, men hjá ráðnum.</p>
<p>Nakrar av arbeiðsuppgávunum hjá Samferðslueindini kundu verið: 1. Meta um samfelagsliga týdningin og tørvin á flutningi. 2. Tilevna og umsita samferðslusáttmála við minstukrøvum, herundir a. Raðfesting av farleiðum. b. Raðfesting av túratíttleika c. Stýring av samferðslusáttmála 3. Gera tilmæli til landsstýrismannin um samferðslupolitikk v.m.</p>
<p>Við hesum leisti hevði SSL fingið betri orku og umstøður til rakstur og planlegging og albøting (optimering) av kjarnutænastuni, ið er flutningur. Harumframt kundi verið møguleiki at útvega sær aðrar inntøkur so sum at bjóða upp á farleiðir í øðrum londum og farleiðir, ið ikki kappast við verandi virksemi í Føroyum. SSL kundi tá eisini bjóða fram aðrar tænastur so sum rakstur av skipum. SSL kundi t.d. eisini luttikið í átøkum at bøta um ferðavinnnuna í Føroyum umvegis skipini, bussarnar ella sum samskipari.</p>
<p>Fyritøkan hevur starvsfólk við drúgvum royndir, og skuldi tí hóska væl til slíkt arbeiði.</p>
<p><em type="bold">Samferðsluplanlegging </em></p>
<p>Við at varðveita samferðsludeildina á SSL, verður fakligi serkunnleikin viðvíkjandi planlegging og optimering av ferðaætlanum og tænastustøði á SSL. Samferðsludeildin heldur tí fram í verandi líki, sum deildin virkar í dag, men við hesum broytingum:  Játtanin til útbjóðing og rakstur er stýrd við samferðslusáttmálanum millum</p>
<p>Samferðslueindina og SSL. o</p>
<p>Samferðsludeildin avgreiðir útbjóðing av landvegis flutningi (bussar) o</p>
<p>Samferðsludeildin kann, um ynskiligt, avgreiða ella veita tænastu í sambandi við útbjóðing av sjóvegis flutningi (ferjur)  Samferðsludeildin kemur at hava tætt tilknýti til Samferðslueindina, soleiðis at yvirskipað mál fyri samferðslupolitikkin verða viðgjørd í felag.  Verður økið umskipað til, at allar tænastur verða bjóðaðar út av Samferðslueindini, er ikki sama grundarlag fyri at varðveita Samferðsludeildina á SSL. Funksjónin kann tá verða flutt til Samferðslueindina.</p>
<p xml:lang="dan">Rakstrard.</p>
<p>IMR(við skipum/aktivum)</p>
<p>Samferðslueind</p>
<p>Planlegging v.m.</p>
<p>Bussar</p>
<p>Tyrla</p>
<p><em type="bold">Samferðslusáttmáli </em></p>
<p>Ein samferðslusáttmáli millum Samferðslueindina í Innlendismálaráðnum og SSL kann gerast við og uttan útbjóðing. Uttan útbjóðing, og við nevnda bygnaði, verður talan um ein yvirskipaðan samferðslusáttmála (játtan, minstukrøv og politikk), sum virkar sum ein karmur fyri virkseminum hjá SSL. Optimeringina stendur SSL fyri við at bjóða tænastuveitingina út til arbeiðstakarar (skip ella bussar).</p>
<p>At stuðla samferðslueindini kundi verið skipaður ein áhugabólkur, ið kundi verið mannaður við vinnufólki, umboðum fyri útjaðaran, politikarum, umboðum fyri SSL o.s.fr.</p>
<p>Bólkurin kann verða tikin upp á ráð viðvíkjandi arbeiðsuppgávunum hjá Samferðslueindini. <em type="bold"></em></p>
<p><em type="bold">Uppskot 1,1 </em> IMR skipar eina samferðslueind í Innlendismálaráðnum, sum – eftir at politiska skipanin hevur sett yvirornaðu ynskini/linjurnar út í kortið - fær ábyrgd av at tilevna og umsita ein samferðslusáttmála við SSL  Yvirskipaðir spurningar um ferðaætlanina verða at avgera millum politikarar/brúkarar og Samferðslueindina, sum síðani samskiftir víðari við SSL um hetta  SSL heldur áfram sum landsfyritøka á fíggjarlógini  Skip/aktiv eru eins og í dag ogn hjá landinum  SSL heldur áfram sum ein rakstrar- og ráðleggingareind </p>
<p>SSL</p>
<p>IMR(við skipum/aktivum)</p>
<p>Samferðslueind</p>
<p><em type="bold">Uppskot 1,1 </em>Fortreytir - Samferðslueindin í Innlendismálaráðnum hevur heimildir til og grundarlag fyri at gera samferðslusáttmálar. Í hesum liggur, at tað frammanundan politiskt er staðfest, hvat heildar- tænastustøði er ynskiligt Fyrimunir - Flutningstørvurin verður viðgjørdur meiri nágreiniliga í Samferðslueindini út frá samferðslutørvinum og út frá yvirskipaðu politisku ynskjunum - SSL fær betri umstøður at taka sær av rakstrinum, tænastustøðinum og nágreiniligari ferðaætlan - Kann verða fyrsta stigi á vegnum til eina partafelagsloysn - Um ein áhugabólkur verður tikin upp á ráð fremur hetta í síni heild eina neyvari viðgerð av tørvinum í samfelagnum Vansar - SSL er framvegis á fíggjarlógini og arbeiðir tí framvegis bara við eini játtan fyri eitt ár í senn. Ávirkan á brúkaran t.d. tænastustøðið og upplivað nyttuvirðið annars - Samferðslusáttmálin tryggjar greiðar ásetingar um tænastustøðið, og hevur hetta við sær gjøgnumskygni, tí tann politiski myndugleikin hevur fyri Samferðslueindini ásett, hvat tað er, hann vil hava. Harvið kann SSL arbeiða meira miðvíst við ásettu uppgávunum og tænastuútinnan Fíggjarligar avleiðingar fyri landið - Eins og í dag. Tvs neyvan nakrar sparingar Kappingaratlit - Eingin annar bjóðar ímóti Starvsfólkaatlit - Eins og í dag. Tó kann hugsast, at umboð frá SSL fara at virka í/fyri Samferðslueindini Í hvønn mun loysnin er framtíðartryggjað - Við samferðslusáttmála er loysnin ivaleyst betur framtíðartryggjað enn uttan. Leisturin er tó ikki tann besti, við tað at SSL framvegis er á fíggjarlógini sum ein landsfyritøka. Heldur skal loysnin síggjast sum ein millumstøð, har bæði politiski myndugleikin og SSL laga seg til nýggja arbeiðsháttin við samferðslusáttmála <em type="bold"></em></p>
<p><em type="bold">Uppskot 1,2 </em></p>
<p>Eins og uppskot 1 – men í staðin fyri, at SSL verður verandi landsfyritøka, verður:  SSL lagt um til/í alment partafelag, P/F SSL  Skipini/aktivini fara framvegis at hoyra undir IMR/landið, men verða leigað til</p>
<p>P/F SSL við skyldum um viðlíkahald o.s.fr.  Hóast P/F SSL ikki longur verður á fíggjarlógini, skal játtan til at rinda fasta gjaldið sambært samferðslusáttmálanum</p>
<p>P/F SSL</p>
<p>IMR(við skipum/aktivum)</p>
<p>Samferðslueind</p>
<p><em type="bold">Uppskot 1,2 </em>Fortreytir - Eins og í 1,1 og annars: - Týdningarmikið, at nevndin fyri P/F SSL verður før fyri at fremja eitt dygdargott nevndararbeiði og verður mannað við dugnaligum limum úr m.ø. vinnulívinum - Staðfesta, hvat slag/sløg av sáttmálum, man ynskir at arbeiða við. - Størri ynski um neyva stýring kundi tala fyri bruttosáttmála millum Samferðslueindina og P/F </p>
<p>SSL, har ið P/F SSL ikki fær inntøkurnar. Vansin við hesum kann tó verða sveiggj í sáttmálakostnaði. Betri er tí kanska við einum nettosáttmála ímillum Samferðslueindina og P/F</p>
<p>SSL, har ið P/F SSL fekk inntøkurnar og annars bara eina fasta sáttmálaupphædd - Samferðslusáttmálin verður gjørdur við ein løgfrøðiligan persón Fyrimunir - Politiska skipanin sleppur undan nágreinastýring og fær betri orku til meira yvirskipaða samferðsluætlan - Nevndarlimir úr privata vinnulívinum og øðrum samferðlsuviðkomandi stovnum - SSL fær betri umstøður at taka sær av rakstrinum, tænastustøðinum og nágreiniligari ferðaætlan - Møguleiki at gera fleirára avtalu (t.d 5 ár), sum soleiðis er við til at geva betur arbeiðsrúm hjá</p>
<p>P/F SSL - Møguleiki at einskilja partafelagið seinni - Um ein áhugabólkur verður tikin upp á ráð fremur hetta í síni heild eina neyvari viðgerð av tørvinum í samfelagnum Vansar - Tað kann ganga tíð, áðrenn fíggjarviðurskiftini verða greið - Við fleirára samferðslusáttmálum og t.d. munandi hægri oljuprísum enn roknað við í sáttmálanum, kann P/F SSL fáa tað trupult fíggjarliga, um ikki serlig avtala/prísjavning er gjørd um oljukostnaðin. - Manglandi politisk stýring</p>
<p>Ávirkan á brúkaran t.d. tænastustøðið og upplivað nyttuvirðið annars - Samferðslusáttmálin tryggjar greiðar ásetingar um tænastustøðið, og hevur hetta við sær gjøgnumskygni, tí tann politiski myndugleikin hevur fyri Samferðslueindini ásett, hvat tað er, ið hann vil hava, og tí fer P/F SSL at kunna arbeiða meira málvíst við hesum ásettu uppgávunum og tænastuútinnan - Tænastustøðið hækkar helst, tá P/F SSL miðsavnar sína orku um rakstur og nágreiniliga ferðaætlan Fíggjarligar avleiðingar fyri landið - Orsakað av ávísum bindingum og umløgdum arbeiðsgongdum – hetta alt í sambandi við umlegging frá landsfyritøku til partafelag - verða ávísir fíggjarligir kostnaðir í byrjanini - Givin kostnaður fyri eitt givið tænastustøði og kendur kostnaður fyri hægri tænastu - Upp á sikt eigur P/F SSL at verða so mikið effektivt, at vinningsbýti kann verða goldið út til eigaran - Talan kann verða um nakað av meirkostnaði í sambandi við nýggjari skipan við samferðslusáttmála Kappingaratlit - Eingin annar bjóðar ímóti – í øllum førum ikki 3-5 tey fyrstu árini, sum verða royndartíð Starvsfólkaatlit - Starvsfólkini verða ikki longur alment sett. - Tað kann verða lógarásett, at P/F SSL yvirtekur rættindir og skyldur hjá starvsfólkunum. Í hvønn mun loysnin er framtíðartryggjað - Talan er um eina skipan, ið væl kann nýtast í framtíðini. Høvuðsendamálið er at fáa ein meira rasjonellan rakstur. Skipanin letur upp fyri møguleikanum, at partafelagið verður einskilt, um tað er politiskt ynskiligt</p>
<p><em type="bold">Uppskot 1,3 </em> Einasti munurin ímillum hetta uppskotið og uppskot 1,2 er, at skipini/aktivini verða løgd í P/F SSL (seld til P/F SSL ella skotin inn sum eginpeningur)  Verða skipini/aktivini seld til P/F SSL, ávirkar hetta alt annað líka sáttmálakostnaðin  Við einari sølu av skipunum/aktivunum, fær Landskassin eina stóra eingangsupphædd, sum P/F SSL fíggjar við partvís láni, við t.d. veð í skipum/aktivum og almennum eginpeningi  P/F SSL kann seinni gerast um til privat partafelag, um tað er politiskt ynskiligt </p>
<p>P/F SL(við skipum/aktivum)</p>
<p>IMR</p>
<p>Samferðslueind</p>
<p><em type="bold">Uppskot 1,3 </em>Fortreytir Eins og í uppskoti 1,2, annars: - P/F SSL keypir skipini/aktivini, ella landið skjýtur skipini/aktivini inn í P/F SSL sum eginpening.. - Almennur eginpeningur verður skotin inn í P/F SSL, sum eisini fær heimild til at taka lán. Fyrimunir Eins og í uppskoti 1,2, annars: - Landið kann fáa eina stóra eingangsinntøku, um P/F SSL keypir skipini. Vansar Eins og í uppskoti 1,2, annars: - Søluprísurin av skipunum kann verða so mikið høgur, at avdráttir, rentur og avskrivingar tyngja felagið meira, enn gott er Ávirkan á brúkaran t.d. tænastustøðið og upplivað nyttuvirðið annars Eins og í uppskoti 1,2 Fíggjarligar avleiðingar fyri landið Eins og í uppskoti 1,2, annars: - Landið kann fáa eina stóra eingangsinntøku, tá ið P/F SSL keypir skipini. - Landið má tó samstundis útvega P/F SSL byrjunargjaldføri. Hetta vil ávirka samferðslusáttmálan Kappingaratlit - Eingin annar bjóðar ímóti – í øllum førum ikki 3-5 tey fyrstu árini, sum verða royndartíð Starvsfólkaatlit Eins og í uppskoti 1,2 </p>
<p>Í hvønn mun loysnin er framtíðartryggjað Eins og í uppskoti 1,2, annars: - Verður P/F’ið væl grundað við byrjunargjaldføri og samferðslusáttmála, skuldi loysnin verið framtíðartryggjað</p>
<p><em type="bold">Uppskot 2 </em> SSL verður umskipað soleiðis, at sjóvegis farleiðirnar og farma- og skipaavgreiðsla verða boðin út á sama hátt sum bussar og tyrluleiðin eru tað í dag  IMR skipar eina samferðslueind, sum – eftir at politiska skipanin hevur sett yvirskipaðu ynskini/linjurnar út í kortið - fær ábyrgd av at tilevna og umsita ein samferðslusáttmála við privatu arbeiðstakararnar  Samskipan í sambandi við ferðaætlan verður í Samferðslueindini og <span type="quote">“SSL”</span>  SSL, sum tað er í dag, verður her hugsað niðurlagt  Verandi aktiv verða at liggja hjá landinum, men verða rikin av privatum </p>
<p>Skip (rakstur útveittur)</p>
<p>IMR (Ogn: skip/aktiv)</p>
<p>Samferðslueind</p>
<p>Bussar(rakstur útveittur)</p>
<p>Tyrla(rakstur útveittur)</p>
<p><em type="bold">Uppskot 2 </em>Fortreytir - Góð sáttmálastýring, ið krevur gott innlit og førleika Fyrimunir - Skapar kapping - Kann samanlagt verða bíligari fyri landið enn núverandi loysn við SSL, treytað av at kapping er um sáttmálarnar. Tó er rættiliga torført at meta um, um trupulleikar verða við veitarum Vansar - Kann verða trupult at meta, um boð eru realistisk. Torført at koma aftur um aftur - Um talan verður um nettosáttmála, har inntøkan liggur hjá reiðarínum, kann hugsast, at tað verður farið lætt um viðlíkahald av skipum, soleiðis at viðkomandi fær sum mest burtur úr uttan at hugsa um skipið - Verður talan um ein bruttosáttmála, har inntøkurnar liggja hjá samferðslueindini, kann hetta hava við sær sveiggj í fíggjarætlanini hjá landinum - Vandi fyri, at veitarin kann fáa fíggjarligar trupulleikar, og tá má landið taka við aftur. - Landið kann koma í trupla støðu, um veitararnir taka seg saman í t.d. verkfallslíknandi støður Ávirkan á brúkaran t.d. tænastustøðið og upplivað nyttuvirðið annars - Eigur við góðari sáttmálastýring ikki at verða lægri Fíggjarligar avleiðingar fyri landið - sí Fyrimunir Kappingaratlit - Full kapping – øll kunnu bjóða Starvsfólkaatlit - Øll SSL-starvsfólk, - uttan tey, ið verða eftir á Samferðsludeildini, ið verður ein samskipanarfunksjón hjá Samferðslueindini - verða í høvuðsheitum søgd úr starvi, um veitarin ikki hevur tørv á teimum. Útbjóðarin kann tó treyta sær í útbjóðingartilfarinum, at starvsfólkini fylgja við. Í hvønn mun loysnin er framtíðartryggjað - Um veitarin fær fíggjarligar trupulleikar, er framtíðin ikki serliga væl tryggjað </p>
<p><em type="bold">Uppskot 3 </em> Eins og uppskot 2, tó at daglig samskipan verður løgd/samskipað við annað líknandi virksemi </p>
<p>Skip(rakstur útveittur)</p>
<p>IMR(Ogn: skip/aktiv)</p>
<p>Samferðslueind</p>
<p>Bussar(raksturútveittur)</p>
<p>Tyrla (raksturútveittur)</p>
<p><em type="bold">Onkur verandi </em><em type="bold">samferðslustovnur </em># Dagliga samskifti # Rutuupplýsing </p>
<p><em type="bold">Uppskot 3 </em>Fortreytir Eins og í uppskoti 2 Fyrimunir Eins og í uppskoti 2 Vansar Eins og í uppskoti 2 Ávirkan á brúkaran t.d. tænastustøðið og upplivað nyttuvirðið annars Eins og í uppskoti 2 Fíggjarligar avleiðingar fyri landið Eins og í uppskoti 2 Kappingaratlit Eins og í uppskoti 2 Starvsfólkaatlit - Øll SSL-starvsfólk, - uttan tey, ið verða eftir á Samferðsludeildini, ið verður ein samskipanarfunksjón hjá Samferðslueindini - verða í høvuðsheitum søgd úr starvi, um veitarin ikki hevur tørv á teimum. Tó verða praktiskar, dagligar samskipanaruppgávur lagdar til onkran annan stovn. Útbjóðarin kann tó treyta sær í útbjóðingartilfarinum, at starvsfólkini fylgja við Í hvønn mun loysnin er framtíðartryggjað Eins og í uppskoti 2 </p>
<p><em type="bold">At enda </em>Arbeiðsbólkurin hevur lýst fleiri møguleikar, sum kunnu nýtast til at taka støðu til, hvussu arbeiðast skal víðari. Øll uppskotini undir 1 varðveita SSL sum rakstrareind so ella so, meðan 2 og 3 eru meira víðgongd har raksturin verður útveittur. Spurningurin er hvussu langt politiski myndugleikin ynskir at fara tvs. um SSL skal varðveitast sum rakstrareind, ella um allur rakstur skal bjóðast út. </p>
<p>Ein hóvlig loysn kundi verið at byrja við einum av uppskotunum undir 1. Seinni kann so støða takast til, um ynskiligt er at útveita tænastur/tænasturnar.</p>
</body></document>
