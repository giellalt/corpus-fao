<document xml:lang="fao" id="no_id"><header><title/><genre code="admin"/><author><unknown/></author><wordcount>20133</wordcount><conversion_status type="standard"/><availability><license type="standard"/></availability><multilingual><language xml:lang="dan"/></multilingual><origFileName>2011.07 Betri miðlar - álit um føroyskar miðlar.pdf</origFileName><metadata><uncomplete/></metadata><version>XSLtemplate $Revision: 187360 $; file-specific xsl  Revision; common.xsl  $Revision: 154948 $; </version></header><body><p><em type="bold">Betri miðlar </em></p>
<p><em type="bold">- </em></p>
<p><em type="bold">álit um føroyskar miðlar </em></p>
<p><em type="bold">Samandráttur </em></p>
<p>Fyrsti spurningurin, ið skal svarast, tá hugt verður eftir  føroyskum miðlum, er:</p>
<p>hvat skulu føroyskir miðlar vera? Hvønn miðlaheim skulu vit hava á føroyskum</p>
<p>máli? Og hvønn leiklut ynskja vit, at miðlarnir hava í føroyska samfelagnum? Tað eru ómetaliga nógvir vegir at fara, tá karmarnir hjá miðlunum skulu ásetast.</p>
<p>Kringvarp Føroya er grundfestur partur av føroyskari mentan og ein av størstu</p>
<p>miðlastovnum í landinum. Stórur partur av føroyingum antin lurtar eftir, hyggur</p>
<p>at  ella  lesur  dagliga  ymisk  miðlatilboð  á  pallunum  hjá  Kringvarpi  Føroya.  Og</p>
<p>Kringvarpið  hevur  stóran  týdning  fyri  borgararnar  og  samfelagið,  hóast atfinningar  eru  ímóti  góðskuni  og  innihaldinum  –  serliga  viðvíkjandi</p>
<p>sjónvarpinum. Samstundis hevur Kringvarpið eisini týdning fyri hinar miðlarnar. Í  verandi  støðu  hevur  stovnurin  ikki  bara  góða  ávirkan  á  samlaða</p>
<p>miðlalandslagið – stovnurin darvar eisini kappingarførið hjá hinum miðlunum, tí</p>
<p>Kringvarp  Føroya  vinnur  pening  við  lýsingavirksemi,  samstundis  sum borgarunum  er  álagt  at  rinda  kringvarpsgjald.  Henda  støðan  krevur  politiska</p>
<p>viðgerð,  tí  politiska  skipanin  er  myndugleikin,  ið  hevur  størstu  ávirkanina  á,</p>
<p>hvussu føroysku miðlarnir síggja út í framtíðini.</p>
<p>Kringvarpi Føroya tørvar eisini politiska viðgerð. Avgerð má takast um, hvat vit</p>
<p>vilja við Kringvarpi Føroya. Verður tann spurningurin svaraður, ber til at svara øðrum  spurningum  so  sum,  hvørjar  raðfestingar  stovnurin  skal  gera,  hvat  vav</p>
<p>tænasturnar skulu hava, og hvørjum støði innihaldið skal miða ímóti. Kringvarp</p>
<p>Føroya  er  við  til  at  røkja  og  menna  almenna  rúmið  og  gevur  føroyingum møguleika  at  móttaka  óhefta  kunning  um  øll  samfelagslig  viðurskifti.</p>
<p>Spurningurin er, hvussu uppgávan skal fremjast í framtíðini.</p>
<p>Føroyska  málið  er  lítið  og  er  í  beinharðari  kapping  við  eitt  risastórt  útlendskt</p>
<p>miðlaútboð  á  serliga  netinum  og  í  sjónvarpinum.  Fyri  at  varðveita  og  styrkja</p>
<p>føroyskt mál og mentan er avgerandi, at miðlarnir hava hóskandi fíggjarlig kor, og at arbeiðsumstøðurnar í miðlunum eru góðar.</p>
<p>Niðurstøðan  hjá  arbeiðsbólkinum  er  greið:  broytingar  skulu  fremjast  í</p>
<p>yvirskipaðu viðurskiftunum hjá føroysku miðlunum. Endamálið við tilmælinum er  at  geva  føroyingum  betri  miðlar  í  framtíðini.  Arbeiðsbólkurin  mælir  til,  at</p>
<p>kringvarpsgjaldið  verður  lagt  inn  í  skattaskipanina  sum  fast  gjald,  og  at  gjaldið verður  prístalsviðgjørt.  Hetta  gevur  Kringvarpinum  betri  fíggjarligt  støðufesti.</p>
<p>Lýsingainntøkurnar  hjá  Kringvarpinum  eru  kappingaravlagandi.  Umráðandi  er,</p>
<p>at privatu miðlunum eisini verður lív lagað. Ásannandi serstøðu Kringvarpsins á sjónvarpsøkinum  og  avmarkaðu  kappingina  á  útvarpsøkinum  mælir</p>
<p>arbeiðsbólkurin  til,  at  Kringvarpið  varðveitir  rættin  at  varpa  lýsingar,  men  at</p>
<p>inntøkurnar av hesum fara í ein <em type="italic">miðlagrunn</em>, ið skal stuðla føroysku miðlunum. Á </p>
<p>henda  hátt  varðveitir  Kringvarpið  lýsingapallin,  og  samstundis  fáa  privatu miðlarnir meira pening um hendur.</p>
<p>Sjónvarpið  er  enn  ein  stórur  miðil,  ið  fólk  nýta  nógva  tíð  frammanfyri.</p>
<p>Arbeiðsbólkurin  mælir  til,  at  allir  føroyingar  fáa  møguleikan  at  síggja</p>
<p>sjónvarpsrásina hjá Kringvarpinum talgilda. Kappingin frá útlendskum rásum er -  og  verður  framhaldandi  -  stór.  Tá  allir  føroyingar  síggja  sjónvarpsrásina  hjá</p>
<p>Kringvarpinum  talgilda,  er  mest  sannlíkt,  at  sendingarnar  verða  føroyskar</p>
<p>burturav,  og  útlendsku  sendingarnar  verða  tekst-  ella  ljóðviðgjørdar.  Henda støðan kann yvir eitt longri áramál broyta sjónvarpsframleiðsluna í Føroyum og</p>
<p>geva føroyingum betri føroyskt sjónvarp.</p>
<p>Endamálið við at føra fjølmiðlapolitikk er fyrst og fremst at geva borgarunum og</p>
<p>samfelagnum gott og álítandi miðlainnihald. Størri útboðið av miðlum er, størri</p>
<p>verður  margfeldið.  Samstundis  skulu  miðlarnir  virka  og  halda  ásetingar  um góðan  fjølmiðlasið.  Hesi  viðurskifti  verða  viðgjørd  í  álitinum <em type="italic">Betri  miðlar  –  álit </em></p>
<p><em type="italic">um føroyskar miðlar.</em>     </p>
<p><em type="bold">Innihaldsyvirlit </em></p>
<p><em type="italic">1 Inngangur ........................................................................................................................................ 5 1.1 Arbeiðssetningurin ............................................................................................................. 7 1.2 Háttalag .................................................................................................................................... 7 1.3 Hví álit um føroyskar miðlar? ......................................................................................... 8 2 Public service .............................................................................................................................. 11 2.1 Public service í Føroyum ................................................................................................ 14 2.1.1 Føroysk public service-loysn ............................................................................... 16 2.1.2 Broytt tíðindamentan ............................................................................................. 21 2.1.3 Avbjóðingar hjá public service í framtíðini .................................................... 22 2.2 Framleiðslan í Kringvarpinum..................................................................................... 23 2.3 Talgilt sjónvarpssendinet .............................................................................................. 26 3 Fíggjarlig viðurskifti í Kringvarpinum .............................................................................. 28 3.1 Núverandi fígging av Kringvarpinum ....................................................................... 29 3.1.1 Kringvarpsgjaldið ..................................................................................................... 31 3.1.2 Søguliga gongdin ....................................................................................................... 32 3.1.3 Lýsingainntøkur í Kringvarpinum ..................................................................... 34 3.2 Kringvarpsgjaldið yvir skattin ..................................................................................... 35 3.3 Gjald umvegis skattaskipanina .................................................................................... 37 3.3.1 Fast gjald ...................................................................................................................... 37 3.3.2 Fastur prosentpartur av inntøkuni .................................................................... 38 3.4 MVG frítøka .............................................................</em></p>
<p><em type="bold">1 Inngangur </em></p>
<p>Í  februar  í  ár  setti  Helena  Dam  á  Neystabø,  landsstýriskvinna  í  mentamálum,  eina</p>
<p>fjølmiðlakommissjón at viðgera og svara nøkrum spurningum, at skriva eitt álit og at</p>
<p>seta fram uppskot um, hvussu víðari skal farast fram, tá ið tað snýr seg um føroyskan</p>
<p>miðlapolitikk. Álitið skal síðan leggjast fyri politiska myndugleikan til nærri viðgerðar.</p>
<p>Um arbeiðssetning, háttalag og um, hví tað er átrokandi við einum áliti um føroyskar</p>
<p>miðlar, verður nærri lýst í fyrsta kapitli.</p>
<p>Eitt er, at føroyskt miðlaøkið er heilt ungt í mun til miðlarnar í grannalondunum, eitt</p>
<p>annað  er,  at  tað  higartil  hvørki  er  skrivað  ella  granskað  nakað  serligt  í  føroyskum</p>
<p>miðlum.  Tað  er  sostatt  avmarkað,  hvat  arbeiðsbólkurin  hevur  havt  atgongd  til  av</p>
<p>skrivligum  tilfari,  tí  er  tað  serliga  áhugavert,  at  bólkurin  undir  arbeiðinum  hevur</p>
<p>staðfest, at Fróðskaparsetur Føroya nú av álvara er farið undir at fyrireika at bjóða út</p>
<p>miðlafrøðiútbúgving,  tí  slík  útbúgving  kann  eisini  slóða  fyri,  at  miðlaspurningurin  í</p>
<p>síni  heild  verður  nógv  meira  viðgjørdur  í  framtíðini.  M.a.  av  hesi  orsøk  hava  teir</p>
<p>hoyringarfundir, kommissjónin hevur havt við avvarðandi fyritøkur, stovnar og feløg,</p>
<p>ið  onkursvegna  varða  av  ella  arbeiða  við  fjølmiðlapolitikkinum,  verið  gull  verdir.</p>
<p>Øllum hesum fólkunum siga vit øll hjartans tøkk.</p>
<p>Við høvuðsdenti á:</p>
<p>- Løgtingslóg nr. 61 frá 16. mai 2006 um kringvarp,</p>
<p>- Public  service-sáttmálan  2011-2013  millum  Kringvarp  Føroya  og</p>
<p>Mentamálaráðið, og ikki minst við støði í</p>
<p>- praksis í føroyska miðlaheiminum í dag</p>
<p>er  í  álitinum  gjørd  ein  roynd  at  lýsa  støðuna  og  at  koma  við  tilmælum  um  loysnir,</p>
<p>sum kunnu vera grundarlag undir eini nýggjari realistiskari miðlasemju.</p>
<p>Á ólavsøku 2011</p>
<p>Martin Næs, deildarstjóri, formaður            Høgni Reistrup, cand.mag., skrivari</p>
<p>Katrin D. Apol, cand mag.  Enna  Garðshorn  Mikkelsen,  cand.mag.,</p>
<p>journalistur</p>
<p>Sigmund Poulsen, advokatur             Ina Hyttel Hammershaimb, cand. oecon.</p>
<p>Alda Joensen, fulltrúi, samskipari</p>
<p><em type="italic">1.1 Arbeiðssetningurin </em></p>
<p>Arbeiðssetningurin,  sum  er  grundarlagið  undir  arbeiðinum  hjá  arbeiðsbólkinum,  er</p>
<p>soljóðandi:</p>
<p type="listitem"> Skal kringvarpsbygnaðurin vera, sum hann er, ella eru aðrir møguleikar, sum</p>
<p>betri stuðla upp undir Kringvarpið sum mentanarbera og public service-stovn.</p>
<p>Skal Kringvarpið t.d. umskipast til eitt alment partafelag e.l.?</p>
<p type="listitem"> Hvussu  kann  Kringvarpið  fíggjast  í  framtíðini,  samstundis  sum  vit  á  bestan</p>
<p>hátt  tryggja,  at  eitt  úrval  av  privatum  fjølmiðlum  (bløð,  portalar  og</p>
<p>sendistøðir) kunnu virka og halda ásetingar um góðan fjølmiðlasið?</p>
<p type="listitem"> Eru  tað  viðurskifti  í  Føroyum  samanborið  við  onnur Norðurlond,  ið  gera  tað</p>
<p>neyðugt og skilagott at velja annan leist at veita Føroya fólki neyðugar public</p>
<p>service-tænastur  enn  tann,  sum  er  ásettur  í  kringvarpslógini  og  í  public</p>
<p>service-sáttmálanum?</p>
<p><em type="italic">1.2 Háttalag </em></p>
<p>Arbeiðsbólkurin hevur í sínum arbeiði lagt stóran dent á at hoyra viðkomandi partar í</p>
<p>føroysku miðlunum. Bólkurin hevur í allari tilgongdini innkallað leiðarar og starvsfólk</p>
<p>í  miðlunum  og  fólk  við  ávirkan  á  og  áhuga  fyri  føroyskum  miðlum  og  lurtað  eftir</p>
<p>teirra sjónarmiðum. Álitið byggir sostatt eisini á boðskapir, lýsingar og tilfar, sum er</p>
<p>komið fram undir hoyringunum. Á henda hátt er ljós varpað á fyrimunir og vansar við</p>
<p>verandi miðlaskipan, og bólkurin hevur fingið betri innlit í, hvørjar tillagingar kunnu</p>
<p>fremjast,  soleiðis  at  føroyingar  í  framtíðini  fáa  so  stórt,  fjøltáttað  og  gott  úrval  av</p>
<p>føroyskum miðlatilfari sum gjørligt.</p>
<p>Arbeiðsbólkurin  hevur  í  sambandi  við  viðgerðina  av  kringvarpsbygnaðinum  ikki</p>
<p>viðgjørt  innanhýsis  bygnaðinum  á  stovninum  –  eitt  nú  hvussu  nógvar  deildir</p>
<p>stovnurin skal hava, og um stovnurin í dag nýtir peningin nóg væl. Hetta er ikki partur</p>
<p>av yvirskipaða spurninginum um bygnaðin, ið bólkurin viðgerð. Tó metir bólkurin, at hesin spurningur er týdningarmikil og eigur at viðgerðast. Álitið leggur hinvegin dent</p>
<p>á spurningin um, hvussu Kringvarpið yvirskipað skal skipast. Bólkurin metir, at stjórin</p>
<p>og  starvsfólkini  í  Kringvarpinum  og  kringvarpsstýrið  skulu  viðgera  hetta  økið.  Álitið</p>
<p>hyggur  hinvegin  nærri  at  spurningum  um,  hvussu  Kringvarpið  skal  skipast.</p>
<p>Kringvarpið er í dag ein sjálvstøðugur almennur stovnur, men Kringvarpið kann eitt</p>
<p>nú skipast sum alment partafelag. Hetta verður viðgjørt í 3.5. Innanhýsis bygnaðurin</p>
<p>er  umráðandi  og  fyllir  nógv  í  gerandisdegnum  hjá  starvsfólkunum  í  Kringvarpinum.</p>
<p>Hetta  er  eisini  komið  fram  undir  hoyringunum.  Vísandi  til  talið  á  deildum  í</p>
<p>Kringvarpinum  segði  ein  limur  í  Føroyskum  Miðlafólkum  millum  annað  undir  eini</p>
<p>hoyring,  at  <span type="quote">”Kringvarpið  er  jú  ikki  BBC”</span>.  At  umstøðurnar  skulu  tillagast</p>
<p>viðurskiftunum í einstøku londunum, er í tráð við nýggjastu granskingina innan public</p>
<p>service-miðlar  (Lowe  &amp;  Nissen:  2011),  og  tí  má  støðugt  hyggjast  eftir,  hvussu</p>
<p>innanhýsis bygnaðurin í Kringvarpinum er skipaður.</p>
<p><em type="italic">1.3 Hví álit um føroyskar miðlar? </em></p>
<p>Í mentanarliga og málsliga smáum økjum eru miðlarnir eitt týdningarmikið amboð at</p>
<p>byggja  samleika  og  staðfesta  fólkaræðislig  rættindi.  Miðlarnir  eru  ikki  einans</p>
<p>umráðandi  fyri  einstaka  borgaran.  Miðlarnir  hava  eisini  ein  meira  umfatandi  og</p>
<p>víðfevndan týdning og ávirkan á gerandisdagin, politikk, búskap og samfelagið í síni</p>
<p>heild. Fólkaræðið er eisini neyvt tengt at, hvussu miðlaskipanin í einum landi er sett</p>
<p>saman.  Fólkaræðið  í  sær  sjálvum  er  ómetaliga  fjølbroytt,  og  tí  hevur  tað  eisini</p>
<p>týdning, at teir miðlar, ið samfelagið stuðlar, eru fjølbroyttir í formi og innihaldi. Við</p>
<p>einum  fjølbroyttum  miðlaúrvali  verður  leikvøllurin  fyri  sjálvstøðugari  hugsan</p>
<p>víðkaður  umframt,  at  borgararnir  støðugt  læra  at  nýta  kritiskan  hugsanarhátt.</p>
<p>Fjølbroytt  eigaraviðurskifti  tryggja  eisini,  at  fleiri  røddir  koma  framat  og  verða</p>
<p>hoyrdar  (Baker:  2007;  Dwyer:  2010).  Tí  snýr  miðlapolitikkur  seg  um,  hvussu</p>
<p>grundleggjandi rættindi sum kunningar- og talufrælsi kunnu varðveitast og mennast.</p>
<p>Hesi rættindi eru nær tengd at, hvussu fríir og fjølbroyttir miðlarnir í einum samfelagi</p>
<p>eru. Givið er, at miðlarnir kunnu vera við at styrkja evnini hjá borgarunum at virka í</p>
<p>samfelagnum,  og  at  miðlarnir  tryggja  føroyingum  upplýsingar  um  fólkaræðisliga</p>
<p>orðaskiftið. Yvirskipað ber til at siga, at fólk eru samd um málið – at miðlarnir skulu vera við til at styrkja almenna orðaskiftið og fólkaræðið. Hinvegin eru fleiri meiningar</p>
<p>um, hvussu hetta verður framt í verki.</p>
<p>Í  hesum  áliti  verður  hugt  eftir  støðuni  hjá  føroyskum  miðlum  í  dag,  og  hvussu</p>
<p>føroyingar  í  framtíðini  kunnu  tryggjast  eitt  breitt  og  fjøltáttað  útboð  av  miðlum.</p>
<p>Miðlarnir broytast støðugt, og hetta er ein av orsøkunum til, at stundin er komin at</p>
<p>hyggja  nærri  at  framtíðini  hjá  føroyskum  miðlum.  Hvat,  nær  og  hvussu  føroyingar</p>
<p>hyggja,  lurta  og  lesa  broytist  í  heilum.  Áhaldandi  broytingin  í  miðlalandslagnum</p>
<p>kemst  fyrst  og  fremst  av  eini  skjótari  tøkniligari  menning.  Og  ferðin  er skjótari  enn</p>
<p>nakrantíð  áður.  Síðani  Útvarp  Føroya  var  sett  á  stovn  í  1957,  og  Sjónvarp  Føroya</p>
<p>sendi  fyrstu  ferð  í  1984  er  farin  fram  ein  kollvelting  á  kunningar-  og</p>
<p>samskiftisøkinum. Við fylgisveinasjónvarpi og talgildari útgerð sær meginparturin av</p>
<p>føroyingum  hópin  av  sjónvarpsrásum  úr  øllum  heiminum.  Skjóti  vøksturin  av</p>
<p>alnetinum  og  fjarskiftinum  hevur  broytt  –  og  broytir  framhaldandi  -  miðlamynstrið</p>
<p>hjá føroyingum. Harafturat finna miðlar saman og skapa nýggjar fortreytir.</p>
<p>Sambandið  millum  allar  partar  av  heiminum  hevur  ongantíð  verið  betri,  og  hetta</p>
<p>hevur  givið  brúkarunum  nýggjar  møguleikar,  sum  eisini  hava  broytt  miðlavanar.</p>
<p>Føroyingurin  á  Oyrasundskollegiinum  í  Keypmannahavn  kann  í  dag  fylgja  við,  tá</p>
<p>løgtingsval  er  beinleiðis  í  sjónvarpinum,  og  sjómaðurin  á  Norðhavinum  kann  lesa</p>
<p>tíðindi  á  portalum  og  samstundis  lurta  eftir  føroyskum  útvarpi.  Eitt  sterkt  føroyskt</p>
<p>miðlatilboð  kann  tískil  eisini  røkka  teimum  fleiri  túsund,  sum  vanliga  hava  verið</p>
<p>meira avskorin frá at fylgja við í og eisini luttaka í almenna orðaskiftinum í Føroyum</p>
<p>orsakað av, at tey eru burturi í útbúgvingar- og arbeiðsørindum, ella tí tey hava valt</p>
<p>at búsetast í øðrum londum.</p>
<p>Altjóðagerðin av miðlunum hevur við sær nógvar fyrimunir. Hon styrkir millum annað</p>
<p>luttøkuna  hjá  borgarunum  í  einum  altjóðagjørdum  heimi.  Men  hetta  gevur  eisini</p>
<p>føroyskum miðlum stórar avbjóðingar. Kappingin um tíðina hjá lesarum, hyggjarum</p>
<p>og  lurtarum  er  nógv  vaksin,  og  broytingin  merkir,  at  miðlainnihaldið  virkar  eftir</p>
<p>einum  alsamt  vaksandi  handilsligum  logikki.  Útlendskar  miðlafyritøkur  stýra  hesum</p>
<p>logikki,  og  tí  eru  føroyskir  miðlar  ikki  bara  í  kapping  sínámillum  og  innanlands,  teir eru eisini í stórari kapping við útlendsku miðlarnar – bæði við teir privatu handilsligu</p>
<p>og viðaðrar public service miðlar. Einans eitt gott føroyskt miðlaútboð kann kappast</p>
<p>við  nógva  útlendska  tilfarið.  Og  hetta  krevur  pening.  Í  álitinum  verða  fíggjarligu</p>
<p>viðurskiftini serliga hjá Kringvarpi Føroya nærri viðgjørd.</p>
<p>Er  tørvur  á  einum  føroyskum  public  service-tilboði  í  einum  heimi  við  alsamt  fleiri</p>
<p>útlendskum sjónvarpsrásum og stórum úrvali av innihaldi á netinum?</p>
<p>Hvussu skapa vit eitt felags útgangsstøði, og hvussu gera vit gott innihald við støði í</p>
<p>føroyskari  mentan  og  virðum,  ið  styrkja  samfestið  í  samfelagnum?  Kann</p>
<p>miðlamarknaðurin einsamallur lyfta uppgávuna at miðla føroyingum nøktandi tilfar?</p>
<p>Er tað public service, at fólkið hevur møguleika at hoyra og síggja lýsingar?</p>
<p>Og  hvussu  skulu  vit  bjóða  føroyingum  public  service  í  framtíðini?  Hetta  eru</p>
<p>spurningar, sum eru átrokandi, og sum hetta álit roynir at greina og svara.</p>
<p>Uttan mun til hvussu føroysku miðlarnir verða fíggjaðir í framtíðini, er avgerandi, at</p>
<p>samlaða miðlaútboðið er fjølbroytt, og at miðlarnir miðla eitt sterkt og samfelagsliga</p>
<p>gagnligt  innihald  til  allar  føroyingar.  Fleiri  røddir,  fleiri  hugskot  og  fleiri  sjónarhorn</p>
<p>skulu  miðlast,  tí  tað  gevur  eitt  fjølbroyttari  útboð.  Harafturat  er  umráðandi,  at</p>
<p>innihaldið  er  við  til  at  stimbra  og  stuðla  einum  fríum  orðaskifti  um  mentanarlig  og</p>
<p>samfelagslig viðurskifti og fólkaræði í síni heild.</p>
<p>Fíggingin av Kringvarpi Føroya og av privatu miðlunum í Føroyum snýr seg um meira</p>
<p>enn tøl og, um hvussu nógv vit vilja gjalda ella skerja. Yvirkipað snýr tað seg um, hvat</p>
<p>slag av miðlaheimi vit ynskja í Føroyum í framtíðini.</p>
<p>Ein vælvirkandi miðlaheimur er við til at tryggja eitt opið samfelag. Men tað er ikki</p>
<p>bara <em type="italic">eitt</em>  svar  upp  á  spurningin,  hvussu  vit  fáa  vælvirkandi  miðlar.  Tí  er  uppgávan </p>
<p>eisini  at  hyggja  eftir,  hvussu  miðlarnir  í  framtíðini  kunnu  vera  við  til  at  menna</p>
<p>almenna rúmið við at leggja dent á pluralismu og margfeldi.</p>
<p xml:lang="dan"><em type="bold">2 Public service </em></p>
<p>Hóast álitið ikki er avmarkað til bara at viðgera Kringvarpið, so spæla public service</p>
<p>hugtakið  og  Kringvarpið  stóran  leiklut  í  arbeiðssetnin  ginum.  Kringvarpið  er  ein  av</p>
<p>størstu mentanarstovnunum í landinum og størsti framleiðari av tíðindum og øðrum</p>
<p>journalistiskum  tilfari.  Harafturat hevur  verandi fígging  av  Kringvarpinum  ávirkan  á,</p>
<p>hvussu  hinir  føroysku  miðlarnir  virka.  Føroya  Blaðútgevarafelag  og  umboð  fyri</p>
<p>privatar  loftbornar  miðlar  hava  víst  á,  at  lýsingainntøkurnar  hjá  Kringvarpinum</p>
<p>avmarka inntøkumøguleikarnar hjá miðlunum, ið virka á handilsligum grundarlagi.</p>
<p>Útvarps- og sjónvarpsmiðlarnir byrjaðu í Evropa sum almennir public service-stovnar</p>
<p>av  tøkniligum  ávum.  Sendimøguleikarnir  vóru  avmarkaðir,  og  tí  stovnaðu  tjóðir,</p>
<p>serliga  í  Vesturevropa,  public  service-støðir.  Tøknilig  frambrot  hava  síðani  skapt</p>
<p>aðrar  grundir  til  at  varðveita  public  service-stovnar.  Í  dag  er  leikluturin  sum</p>
<p>mentanarberi og umboð fyri fólkaræðisliga hugsan avgerandi fyri, at public service</p>
<p>stovnar eru til í nógvum londum.</p>
<p>Við  einum  public  service-stovni  verður  miðað  ímóti,  at  borgarunum  stendur</p>
<p>dygdargott miðlatilfar á egnum máli í boði. Kringvarpið sum mentanarstovnur bjóðar</p>
<p>fram eitt slag av felags torgi, har fólkið fær felags vitan og upplivingar. Innihaldið skal</p>
<p>bæði  skapa  áhuga  fyri  luttøku  og  eggja  fólki  til  at  taka  lut  í  samfelagsliga</p>
<p>orðaskiftinum. Á  mentanarliga  økinum  skal  public  service-stovnurin  bæði  spegla  og</p>
<p>skapa mentan. Harafturat er eitt av aðalmálunum við public service-miðlum at veita</p>
<p>borgarunum  góðan,  álítandi  og  óheftan  tíðindaflutning  fyri  at  styrkja  tilvitanina  og</p>
<p>møguleikan hjá einstaka borgaranum at virka í samfelagnum. Óheftni og trúvirði eru</p>
<p>lyklaorð  í  public  service-hugtakinum.  Her  verður  serliga  hugsað  um,  at  ein  public</p>
<p>service-stovnur  skal  vera  óheftur  av  handilsligum  og  flokspolitiskum  áhugamálum,</p>
<p>sum  kunnu  ávirka  tíðindaflutningin,  og  at  stovnurin  heldur  fjarstøðu  til  politisku</p>
<p>skipanina  –  tó  at  hon  tryggjar,  at  stovnurin  er  til  og  formar  yvirskipaðu  karmarnar.</p>
<p>Leikluturin sum <em type="italic">watchdog </em>vis-à-vis lóggevandi, útinnandi og dømandi valdið er eisini </p>
<p>umráðandi.</p>
<p>Bæði privatir miðlar, Kringvarpið og kringvarpsstýrið meta, at verandi kringvarpsgjald</p>
<p>tryggjar  stórt  óheftni  frá  politisku  skipanini.  Sambært  grein  5  í  kringvarpslógini  er</p>
<p>Kringvarpsstýrið  ovasta  leiðslan  á  Kringvarpsstovninum  og  hevur  yvirskipaðu</p>
<p>ábyrgdina  av  virkseminum  hjá  stovninum.  Stýrið  hevur  dagliga  eftirlitið  við</p>
<p>stovninum og hevur ábyrgdina av, at stovnurin fylgir lógini. Kringvarpsstýrið tryggjar</p>
<p>tískil, at politikarar ikki hava beinleiðis ávirkan á innihaldið í Kringvarpinum. Hinvegin</p>
<p>má  staðfestast,  at  lýsingainntøkurnar  hjá  Kringvarpinum  kunnu  hava  ávirkan  á</p>
<p>óheftnið.  Hóast  trupult  er  at  finna  dømi  um  samanfall  millum  vantandi  kritiska</p>
<p>umrøðu  av  eini  fyritøku  ella  stovni  í  Kringvarpinum  orsakað  av,  at  viðkomandi</p>
<p>fyritøka  ella  stovnur  hevur  lýst  í  Kringvarpinum,  so  eru  fleiri  privatir  miðlar,  ið  ikki</p>
<p>meta Kringvarpið vera óheft orsakað av verandi lýsingainntøkum hjá stovninum.</p>
<p>Hyggja  vit  eftir  støðuni  í  eitt  nú  Italia,  so  eigur  statsleiðarin  meginpartin  av</p>
<p>miðlunum, og harvið stýrir hann teimum eisini. Tað er eingin sjálvfylgja, at miðlarnir</p>
<p>eru  fríir.  Frælsir  miðlar  eru  ein  hornasteinur  í  framkomnum  fólkaræðum,  og  eitt</p>
<p>vælvirkandi Kringvarp kann arbeiða fyri at varðveita og ríka almenna rúmið, sum eitt</p>
<p>nútímans  fólkaræðisligt  samfelag  byggir  á.  Kringvarpið  skal  tí  skapa  og  stimbra  eitt</p>
<p>álítandi alment rúm til orðaskifti og mentanarligt virksemi. Somuleiðis skal stovnurin</p>
<p>eggja til luttøku, vitan og forvitni hjá føroyingum. Borgarin skal í meginregluni ogna</p>
<p>sær nýggja vitan, hvørja ferð tendrað verður fyri eini tænastu hjá Kringvarpinum.</p>
<p>Hóast  breið  politisk  semja  er  í  nógvum  londum  um,  at  ein  public  service-stovnur</p>
<p>hevur sítt sjálvsagda pláss í miðlaskipanini, so verður støðugt hugt at public service</p>
<p>hugtakinum,  og  hvussu  yvirskipaðu  karmarnir  hjá  miðlunum  verða  lagdir  til  rættis.</p>
<p>Við  útgangsstøði  í  borgarunum  verða  spurningar  settir  við,  hvussu  public  service</p>
<p>miðlarnir  kunnu  stimbra  eina  fólkaræðisliga  menning,  almenna  rúmið,</p>
<p>miðlapluralismu og mentanarligt margfeldi. Public service-miðlarnir verða áhaldandi</p>
<p>trýstir  av  áhugabólkum,  ið  ynskja  ein  miðlamarknað  uttan  public  service-miðlar.</p>
<p>Hetta  kemst  millum  annað  av,  at  tøknin  ikki  longur  avmarkar  sendimøguleikarnar  í</p>
<p>ymisku londunum. Hetta hevur eisini broytt tilgongdina til public service. Besta dømi</p>
<p>um hetta er, at størri dentur í dag verður lagdur á <em type="italic">fólkaræðisliga týdningin </em>av public </p>
<p>service-miðlum.</p>
<p>Ein høvuðsorsøk til, at public service-miðlar eru í flestu vesturlendskum londum, er,</p>
<p>at  marknaðurin  einsamallur  ikki  megnar  at  bjóða  borgarunum  nøktandi  tilfar.</p>
<p>Handilsligir miðlar royna fyrst og fremst at økja um talið á brúkarum. Sjónvarpsstøðir</p>
<p>síggja eitt nú varpanina av innihaldi sum eina vøru, sum skal seljast til so høgan prís</p>
<p>sum  gjørligt  og  ikki  sum  ein  sosialan  ágóða,  sum  er  við  til  at  skilmarka  sosiala  og</p>
<p>politiska  bygnaðin  í  samfelagnum.  Hetta  merkir,  at  góðtaka  vit  public  service,</p>
<p>góðtaka vit samstundis, at samfelagið verður skapt av meira enn marknaðarkreftum.</p>
<p>Privatu  miðlarnir  hava  stóran  týdning  fyri  samfelagið,  men  public  service-miðilin</p>
<p>hevur ein serligan leiklut, ið millum annað merkir, at stovnurin skal savna fólkið og</p>
<p>ikki  bara  nøkta  tørvin  hjá  borgarunum  hvør  sær.  Tískil  kann  public  service-miðilin</p>
<p>vera við til at nøkta ein yvirskipaðan tørv í samfelagnum, sum privatir miðlar hinvegin</p>
<p>ikki hava skyldu at veita.</p>
<p>Kringvarpið  metir  sjálvt,  at  fólkaræðisligi  leikluturin  er  avgerandi,  og  at  Kringvarpið</p>
<p>sum ein sjálvstøðugur almennur stovnur kann standa ímóti nógva tilfarinum, sum ikki</p>
<p>er óheft. Privatir miðlar hava stóran týdning fyri samlaðu miðlaskipanina, men uttan</p>
<p>ein  óheftan  stovn,  sum  ikki  einans  framleiðir tilfar  á  handilsligum  grundarlagi,  men</p>
<p>eisini  ger  tilfar  til  minnilutar  og  smáar  bólkar  í  samfelagnum,  verður  fjølbroytnið  í</p>
<p>miðlunum skert munandi. Kringvarpið hevur, sum nú er, skyldu at vera okkurt fyri øll.</p>
<p>Var  eingin  public  service-miðil  í  Føroyum,  var  útboðið  av  tilfari  avmarkað  til  ávísar</p>
<p>bólkar í samfelagnum. Eftirspurningurin á marknaðinum er ikki altíð tað, ið sæð frá</p>
<p>einum  samfelagsligum  sjónarhorni  er  gagnligt  fyri  samfelagið.  Áhugamálini  hjá</p>
<p>samfelagnum og einstaka borgaranum kunnu ikki altíð sameinast. Hetta er eisini ein</p>
<p>av  orsøkunum  til,  at  Kringvarpið  ynskir  at  geva  fólkið  kunning  um  hendingar  og</p>
<p>viðurskifti,  sum  tey  ikki  vistu,  at teimum  tørvaðu.  Logikkurin  í  handilsligum  miðlum</p>
<p>tekur  framum  eina  einstáttan  av  smakki  og  nýtslumynstri.  Hetta  kemst  í</p>
<p>høvuðsheitum av, at ein einsháttað fjøld er kostnaðargóð loysn fyri lýsarar. Hinvegin</p>
<p>hevur  Kringvarpið  -  sum  almennur  miðil  -  skyldu  at  gera  viðkomandi  tilfar  til  allar</p>
<p>bólkar í samfelagnum, tí øll rinda fyri tænasturnar hjá stovninum.</p>
<p>Tosað  hevur  verið  um,  hví  ein  ávísur  stovnur  skal  fáa  allan  peningin  fyri</p>
<p>kringvarpsgjaldið. Og skotið hevur verið upp at býta peningin til fleiri miðlar. Henda</p>
<p>loysnin er longu roynd í New Zealandi í 1990´unum. Tá bleiv public service-miðilin í</p>
<p>landinum  útvatnaður  og  misti  tann  serliga  týdningin,  ið  ein  public  service-stovnur</p>
<p>hevur.    Í  2003  royndu  politikararnir  at  endurstovna  gomlu  skipanina,  men  tað</p>
<p>hilnaðist ikki væl (Lund, Nord, Roppen: 2009). Tískil er nógv, sum bendir á, at verður</p>
<p>eina  ferð  farið  burtur  frá  siðbundnu  public  service-skipanini,  er  trupult  at  venda</p>
<p>aftur.</p>
<p>Tá grundgivið verður fyri public service, verður ofta víst til lond uttan sterkar public</p>
<p>service-stovnar.  Kanningar  (Curran:  2009)  vísa  eisini,  at  hóast  summir  borgarar  ikki</p>
<p>hava stórvegis áhuga í samfelagsligum viðurskiftum, so hava borgarar í londum, har</p>
<p>tíðindi  verða  send  á  public  service-rásum,  størri  almenna  vitan  og  kunnleika  til</p>
<p>samfelagslig viðurskifti innanlands og uttanlands samanborið við fólk í londum uttan</p>
<p>sterkar  public  service-miðlar.  Góð  og  óheft  tíðindi  eru  dýr  at  framleiða,  men  hesin</p>
<p>leiklutur er álagdur Kringvarpinum. Hetta kann tískil millum annað stuðla upp undir,</p>
<p>at avgerðir verða tiknar út frá einum felags upplýsandi grundarlagi.</p>
<p>Staðfestast  kann,  at  ein  public  service-stovnur  skal  eggja  til  luttøku  í  fólkaræðisliga</p>
<p>orðaskiftinum  og  tað,  at  varðveita  og  styrkja  mál  og  mentan,  hevur  verið  eitt  av</p>
<p>aðalmálunum  hjá  public  service-stovnum  í  vesturheiminum  og  ein  av</p>
<p>høvuðsorsøkunum  til,  at  stovnarnir  hava  havt  breiða  politiska  undirtøku  í  flestu</p>
<p>londum.  Til  ber  at  siga,  at  public  service-stovnurin  skal  viðlíkahalda  og  menna</p>
<p>orðaskiftið í samfelagnum um samfelagið.</p>
<p><em type="italic">2.1 Public service í Føroyum </em></p>
<p>Ein  av  stóru  avbjóðingunum  hjá  Kringvarpi  Føroya  er,  at  fólkagrundarlagið  er  nógv</p>
<p>minni samanborið við onnur lond við public service-stovnum. Færri fólk eru at gjalda</p>
<p>kostnaðin fyri public service-tænasturnar. Kringvarpsgjaldið er í løtuni 3.625 kr. árliga</p>
<p>fyri hvørt húskið. Hetta er hægsta kringvarpsgjald í vesturheiminum. Hóast gjaldið er</p>
<p>lutfalsliga  høgt,  so  røkkur  tað  kortini  ikki  til  at  framleiða  tilfar  til  eina  fullfíggjaða føroyska  sjónvarpsrás.  Útvarpið  hevur  hinvegin  megnað  bæði  at  bygt  upp  eina</p>
<p>sendiskrá  við  sendingum,  ið  savna  nógvar  lurtarar,  og  við  smølum  sendingum,  ið</p>
<p>hava fáar lurtarar. Útvarpið hevur eisini roynt at vera okkurt fyri øll og umboðað allar</p>
<p>Føroyar við framleidda tilfarinum. Sjálvsfatanin í Kringvarpinum er eisini, at stovnurin</p>
<p>hevur stóran samfelagsligan týdning. Kringvarpið nevnir savnið sum dømi. Stovnurin</p>
<p>heystar í dag samrøðurnar, ið vórðu gjørdar fyri 50 árum síðani. Samrøðurnar vórðu</p>
<p>gjørdar, tí Kringvarpið var til í 60´unum, og tí kann stovnurin í dag sum einasti miðilin</p>
<p>bera  søguligu  samrøðurnar  víðari  til  lurtararnar.  Samrøðurnar  geva  fólki  innlit  í</p>
<p>endurminningar, ið røkka heilt aftur til tilburðir og hendingar í 1880‘unum.</p>
<p>Kringvarpið  tekur  eisini  gudstænastur  upp  hvønn  sunnudag  –  bæði  til  útvarp  og</p>
<p>sjónvarp. Í 2010 kostaði henda uppgávan 545.000 kr. Hetta verður gjørt, tí tað verður</p>
<p>mett  at  hava  góða  samfelagsliga  ávirkan,  hóast  lurtara-  og  hyggjaratølini  til</p>
<p>sendingarnar  ikki  eru  stór.  Kringvarp  Føroya  skal  eisini,  sambært  public  service</p>
<p>sáttmálanum,  gera  tilfar,  sum  ikki  varð  gjørt,  um  Kringvarpið  ikki  sendi  tað.  Hesa</p>
<p>uppgávu hevur stovnurin í nógvum førum tikið á seg og í øðrum førum ikki gjørt so</p>
<p>nógv við. Eitt nú hevur Kringvarpið ikki framleitt nógv tilfar til ung.</p>
<p>Serliga Útvarpið hevur havt stóran týdning fyri føroyska málið. Mátin, miðlarnir nýta</p>
<p>málið, er við til at forma málið. Vísast kann til røðu, ið J.H.W Poulsen professari, helt í</p>
<p>sambandi við útgávuna av bókini <span type="quote">”Orðabókin”</span>. Í hesari tilgongd hevur public service</p>
<p>hugtakið  verið  við  til  at  styrkja  føroyska  málið,  tí  í  lóggávuni  hevur  ítøkiliga  verið</p>
<p>nevnt,  at  Útvarpið  skal  menna  málið  og  nýta  góðan  málburð.  Málpolitikkurin  í</p>
<p>útvarpinum hevur frá fyrsta degi verið tann, at málið í útvarpinum er føroyskt. Í lógini</p>
<p>um  kringvarp  frá  2006  stendur  millum  annað,  at  ”<em type="italic">Kringvarp  Føroya  eigur  at  leggja </em></p>
<p><em type="italic">dent  á  at  hava  gott  føroyskt  mál  í  sínum  sendingum” </em>umframt,  at  stovnurin  skal </p>
<p>leggja dent á at varðveita og fjálga um málið.</p>
<p>Lítla  støddin  á  føroyska  samfelagnum  hevur  stóran  týdning  fyri,  hvussu  nógvur</p>
<p>peningur  kemur  inn  til  framleiðslu  av  miðlatilfari.  At  senda  ein  tíma  av  føroyskum</p>
<p>tíðindatilfari  kostar  í  meginregluni  tað  sama  sum  at  senda  ein  tíma  av  tilfari  í</p>
<p>Bretlandi ella í Svøríki. Hetta er ein av orsøkunum til, at sjónvarpið hjá Kringvarpinum ongantíð  hevur  megnað  at  verið  føroyskt  burturav.  Hóast  sendikostnaðurin  er  hin</p>
<p>sami  í  ymiskum  londum,  er  framleiðslukostnaðurin  ofta  tillagaður  viðurskiftunum  í</p>
<p>einstøku  londunum.  Harumframt  er  slagið  av  sendingum  skipað  á  ein  hátt,  so  tað</p>
<p>hóskar til støddina á samfelagnum og til inntøkugrundarlagið. Hetta er eisini galdandi</p>
<p>á public service-økinum. Tískil er eisini stórur munur á kostnaðinum fyri 20 minuttir</p>
<p>av  føroyskum  og  t.d.  týskum  útvarpstíðindum.  Viðurskifti,  ið  umfata  støddina  á</p>
<p>einum samfelagi, nøgd og góðsku av miðlatilfari, verða viðgjørd í 2.1.1.</p>
<p>Lítla nøgdin av føroyskum sjónvarpi er ein av høvuðsorsøkunum til, at ónøgd er við</p>
<p>sjónvarpið  hjá  Kringvarpinum.  Sum  dømi  kann  nevnast,  at  58%  av  fólkinum  í</p>
<p>bretlandi  halda,  at  tey  fáa<em type="italic">  <span type="quote" xml:lang="dan">“good  value  for  money”</span> </em>við  bretska  public  service</p>
<p>kringvarpinum, BBC, og 74% av norðmonnum halda tað sama um NRK. Í Føroyum eru</p>
<p>eingi  hagtøl,  ið  vísa  nøgdsemið  hjá  føroyingum  við  Kringvarpið.  Umframt  at  rinda</p>
<p>munandi  minni  í  kringvarpsgjaldi,  fáa  bretar  og  norðmenn  fleirfaldað  tað  tilfar,  ið</p>
<p>føroyingar  fáa,  hóast  vit  rinda  hægri  kringvarpsgjald.  Prísurin  fyri  gott</p>
<p>loftmiðlainnihald  er  høgur.  Her  hava  stór  lond  og  stórar  miðlafyritøkur  fyrimunir.</p>
<p>Meinbogin í Føroyum er, at</p>
<p type="listitem"> Vit eru fá</p>
<p type="listitem"> Eginframleiðslan er dýrari enn útlendskt tilfar</p>
<p type="listitem"> Færri møguleikar eru at nýta tilfarið umaftur</p>
<p type="listitem"> Verri er at selja sendingar til onnur lond</p>
<p><em type="bold">2.1.1 Føroysk public service-loysn </em></p>
<p>Hóast  public  service-stovnarnir  í  ymisku  londunum  hava  felags  eyðkenni,  so  hava</p>
<p>stovnarnir  ongantíð  verið  meinlíkir.  Public  service-bygnaðurin  er  altíð  tengdur  at</p>
<p>búskaparligum,  politiskum,  sosialum  og  mentanarligum  viðurskiftum  í  einstøku</p>
<p>londunum.  Samanhangirnir  eru  ymiskir  frá  landi  til  land,  og  tí  eru  public  service</p>
<p>stovnarnir  eisini  settir  saman  á  ymiskan  hátt.  Til  ber  at  hyggja  at,  hvussu  public</p>
<p>service-bygnaðurin er í øðrum londum. Samstundis er umráðandi at finna egnan leist</p>
<p>á  public  service-økinum.  Í  hesum  sambandi  er  serliga  støddin  á  føroyska samfelagnum  avgerandi  fyri,  hvussu  ein  føroyskur  public  service-stovnur  verður</p>
<p>fíggjaður,  so  at  eitt  skilagott  býti  verður  millum  mentanarpolitisk  atlit  og  atlit  at</p>
<p>kapping  á  miðlamarknaðinum.  Umráðandi  er  bæði  at  hyggja  at  almenna</p>
<p>orðaskiftinum, leiklutinum hjá øðrum miðlum og fíggjarligu orkuni hjá borgarunum.</p>
<p>Fyrsta  treytin  fyri  at  viðgera  framtíðar  fíggingina  og  bygnaðin  av  einum  public</p>
<p>service-stovni er at taka støðu til, hvørjar ætlanir eru við stovninum. Tí er umráðandi</p>
<p>at taka støðu til, hvør leikluturin hjá Kringvarpinum skal vera í Føroyum, og hvørjum</p>
<p>endamáli  stovnurin  tænir.  Her  hevur  lóggevandi  valdið  avgerandi  týdning,  tí  hesin</p>
<p>myndugleiki  hevur  størstu  ávirkan  á,  hvørjar  ætlanir  eru  við  Kringvarpinum.</p>
<p>Samfelagið fíggjar Kringvarpið, og tí er tað eisini natúrligt, at krøv fylgja við. Í hesum</p>
<p>sambandi  er  public  service-sáttmálin,  sum  á  fyrsta  sinni  var  undirskrivaður  millum</p>
<p>Mentamálaráðið  og  Kringvarpið  í  2010,  eitt  gott  amboð.  Kringvarpið  hevur  millum</p>
<p>annað  skyldu  at  kunna  føroyska  almenningin  við  óheftum  og  álítandi  tíðindum,  og</p>
<p>skal stovnurin eisini arbeiða í <em type="italic">fólksins tænastu</em> – altso skal Kringvarpið seta borgaran í </p>
<p>fyrstu røð. Við sáttmálanum ber til at seta yvirskipaðar treytir fyri virkseminum hjá</p>
<p>stovninum uttan at ávirka redaktionella arbeiðið. Men ein sáttmáli er ikki nóg mikið í</p>
<p>sær  sjálvum.  Samsvar  má  vera  millum  tær  ætlanir,  ið  stungnar  eru  út  í  kortið  og</p>
<p>fíggingina, sum skal til fyri at røkka hesum málum. Um hugt verður at Kringvarpinum</p>
<p>í  dag,  so  má  staðfestast,  at  tað  bert  lutvíst  er  eydnast  at  skapa  ein  public  service</p>
<p>stovn,  ið  livir  upp  til  yvirskipaðar  treytir  um  ein  góðan  public  service-stovn.  Og</p>
<p>spurningurin er, um samsvar er millum inntøkurnar hjá Kringvarpinum og skyldurnar,</p>
<p>sum public service-sáttmálin ásetir.</p>
<p>Kringvarpsstýrið  varð  á  fyrsta  sinni  mannað  í  2007.  Hesin  myndugleiki  hevur  styrkt</p>
<p>frástøðuna millum politikararnar og Kringvarpið. Og fleiri hoyringarpartar hava givið</p>
<p>til  kennar,  at  eitt  kringvarpsstýri  er  gott  fyri  Kringvarpið.  Hinvegin  halda  serliga</p>
<p>Føroysk Miðlafólk, at persónarnir í stýrinum skulu hava betri yrkisligar førleikar innan</p>
<p>miðlaheimin. Fyri at styrkja um vitanina hjá Kringvarpsstýrinum um føroyskar miðlar</p>
<p>og public service, kundi metingarstøðið verði broytt, tá stýrið fyri Kringvarpið verður</p>
<p>mannað,  so,  at  størri  dentur  verður  lagdur  á  yrkisligar  førleikar  innan  fyri  public</p>
<p>service og føroysk miðlaviðurskifti.</p>
<p>Lítla fólkagrundarlagið  í Føroyum  ávirkar  útboðið  av public  service-tilfari,  tí  prísurin</p>
<p>at  framleiða  góðar  sendingar  og  innsløg  í  meginregluni  er  hin  sami  í  Føroyum  sum</p>
<p>aðrastaðni.  Kringvarpið  vísir  á,  at  framleiðslukostnaðurin  fyri  eitt  nú  eina  Dagur  &amp;</p>
<p>Viku longu er lægri samanborið við tíðindasendingar á øðrum public service-rásum,</p>
<p>og  at  tað  tí  er  trupult,  við  verandi  inntøkum,  at  framleiða  meira  tilfar  við  somu</p>
<p>góðsku.  Undir  hoyringunum  er  komið  fram,  at  bæði  privatir  miðlar,  Kringvarpið  og</p>
<p>aðrir  myndugleikar  sakna  eina  grundleggjandi  viðgerð  av,  hvat  føroyska  samfelagið</p>
<p>vil  við  Kringvarpinum.  Henda  viðgerðin  má  fyrst  og  fremst  taka  útgangsstøði  í,  um</p>
<p>føroyska  samfelagið  hevur  tørv  á  einum  sterkum  public  service-stovni,  og  hvussu</p>
<p>hesin stovnur skal fíggjast, soleiðis at stovnurin hevur hóskandi fíggjarligar karmar til</p>
<p>framleiðslu  av  public  service-tilfari.  Ein  annar  spurningur,  ið  má  svarast,  er,  um</p>
<p>samfelagið skal tryggja, at føroyingar í framtíðini hava ein felags pall, har borgararnir</p>
<p>eru  tryggjaðir  óheftan  tíðindaflutning  um  politikk,  mentan,  fíggjarlig  viðurskifti  og</p>
<p>onnur samfelagslig viðurskifti.</p>
<p>Føroyskt  miðlatilfar  kappast  við  útlendskt.  Nøgdin  og  góðskan  av  føroyskum  tilfari</p>
<p>eru  umráðandi  barometur  í  kappingini  við  útlendskar  miðlar.  Hvørjar  rásir  og</p>
<p>tíðindaportalar velja fólk, tá tey leita eftir kunning, tíðindum og undirhaldi? Hvussu</p>
<p>nógv  verri  kann  góðskan  á  føroyska  innihaldinum  vera,  áðrenn  fólk  velja  útlendska</p>
<p>tilfarið  framum?  Og  nær  velja  fólk  føroyska  tilfarið  frá?  Hetta  eru  spurningar,  ið</p>
<p>miðlar í nógvum málsliga smáum økjum seta. Svarið er ikki tað sama frá landi til land.</p>
<p>Fólk, ið búgva í londum við fáum íbúgvum, og fólk, ið eru partur av einum málsligum</p>
<p>minniluta, hava ymisk mørk fyri, nær heimliga miðlatilfarið ikki er nóg gott, og aðrir</p>
<p>miðlar verða tiknir framum. Fyri at serliga Kringvarpið fær størri innlit í, hvat skal til,</p>
<p>áðrenn fólkið velur sjónvarpið hjá Kringvarpinum frá, skulu íløgur gerast í útgerð, so</p>
<p>kvantitativar  kanningar  verða  framdar  á  sama  hátt,  sum  í  øðrum  londum.  Hetta</p>
<p>gevur  Kringvarpinum  størri  vitan  um,  hvørjir  hyggjararnir  eru,  og  hvat  teimum</p>
<p>dámar.  Sama  er  galdandi  á  útvarpsøkinum.  Áðrenn  hetta  verður  veruleiki,  má</p>
<p>støðugt hyggjast eftir, hvussu avmarkaðu fíggjarkarmarnir hjá Kringvarpinum kunnu</p>
<p>skapa  so  nógv  og  gott  innihald  til  føroyingar  sum  gjørligt.  Nøgdin  av  tilfari  hevur týdning,  tí  minni  føroyskt  tilfar  verður  framleitt,  meiri  tíð  nýta  fólk  á  útlendskum</p>
<p>miðlum.</p>
<p>Sjónvarpið  hjá  Kringvarpinum  er  landsins  dýrasti  miðilin  at  reka  í  landinum.  Í  2009</p>
<p>vóru beinleiðis útreiðslurnar fyri føroyska sjónvarpstilfarið í Kringvarpinum 18,3 mió.</p>
<p>kr. Føroysk húski rinda árliga áleið 865 kr. beinleiðis til sjónvarpið. Sjónvarp er dýrt at</p>
<p>framleiða. Samstundis sum lítið føroyskt tilfar verður sent, standa nógvar útlendskar</p>
<p>sjónvarpsrásir  hyggjarunum  í  boði.  Lættast  og  bíligast  hevði  tí  verið  ikki  at  sent</p>
<p>føroyskt  public  service-sjónvarp.  Men  uttan  føroyskt  public  service-sjónvarp  er</p>
<p>ivasamt,  um  føroyingar  høvdu  fingið  sama  tíðindatilboð  og  kjak  um  politikk  og</p>
<p>mentan  í  føroyska  samfelagnum.  Tað  hevði  verið  avmarkað,  hvussu  nógvar</p>
<p>greiningar  høvdu  verið  av  mentanarlívi,  politikki  og  vinnulívi,  sæð  við  føroyskum</p>
<p>eygum  og  miðlað  í  livandi  myndum.  Ivasamt  er  eisini,  um  ópartískur  og  sakligur</p>
<p>tíðindaflutningur  hevði  verið  í  føroyskum  sjónvarpi,  um  Kringvarpið  ikki  tók  á  seg</p>
<p>henda leiklut.</p>
<p>Ásannandi  at  prosentparturin  av  føroyskum  tilfari  av  samlaðu  senditíðini  í</p>
<p>sjónvarpinum  hjá  Kringvarpinum  hevur  verið  lutfalsliga  lítil,  er  spurningurin,  um</p>
<p>núverandi  sjónvarpsútboð  hjá  Kringvarpinum  er  nøktandi,  tá  hugsað  verður  um,  at</p>
<p>tilfarið á føroyskum er avmarkað, samstundis sum talið á útlendskum rásum er stórt.</p>
<p>Um  føroyingar  skulu  hava  ein  føroyskan  valmøguleika  og  ikki  bara  hyggja  at</p>
<p>útlendska  tilfarinum,  ið  fleiri  hava  sæð  frammanundan  á  t.d.  DR,  skulu  tillagingar</p>
<p>fremjast. Eitt av høvuðsendamálunum við public service er at skapa ein pall at miðla</p>
<p>tilfar  á  tjóðarmálinum  og  at  endurspegla  mentanina  í  landinum.  Longu  tá  føroyska</p>
<p>sjónvarpið fór at senda, stóð í lógini, at <em type="italic">”Sjónvarp Føroya hevur til endamáls at hava </em></p>
<p><em type="italic">objektivan, sakligan og upplýsandi tíðindaflutning og sendingar annars, ið varðveita </em></p>
<p><em type="italic">og  fjálga  um  føroyska  mentan,  átrúnað  og  siðalæru.”</em>  Orðingin  er  í  tráð  við </p>
<p>endamálið  hjá  public  service-støðum,  men  føroyska  sjónvarpið  hevur  ongantíð</p>
<p>megnað  at  framleiða  føroyskar  sendingar  burturav  –  ella  tekstað  útlendskar</p>
<p>sendingar.  Tí  stendur  núverandi  samansetingin  av  tilfari  í  sjónvarpinum  í  roynd  og</p>
<p>veru  í  andsøgn  við  eitt  av  aðalmálunum  hjá  public  service.  Hóast  prísurin  á</p>
<p>sjónvarpsframleiðslu  er  farin  nógv  niður  seinastu  árini,  er  enn  talan  um  dýran rakstur.  Borgararnir  hava  skyldu  at  rinda  kringvarpsgjald,  og  tí  er  sjálvsagt</p>
<p>umráðandi,  at  Kringvarpið  er  munadygt  og  ábyrgdarfult.  Tilgongdin  at  talgilda</p>
<p>útgerðina hjá sjónvarpinum hevur givið føroyingum meira fyri kringvarpsgjaldið, men</p>
<p>enn  er  tað  kostnaðarmikið  at  framleiða  sjónvarpstilfar.  Hóast  lutfalsliga  dýru</p>
<p>framleiðsluna  áttu  tøkniligu  broytingarnar  at  latið  upp  fyri,  at  talið  á  føroyskum</p>
<p>senditímum kundi verið hægri. Støddin á føroyska samfelagnum og avmarkaða talið</p>
<p>á  persónum,  ið  tosa  føroyskt,  ger,  at  tað  er  umráðandi,  at  Kringvarpið  hugsar</p>
<p>nýskapandi.</p>
<p>Hóast  nýggir  miðlar  saman  við  eldri  miðlum  kappast  um  tíðina  hjá  fólki,  so  hyggja</p>
<p>fólk  framvegis  at  sjónvarpi  fleiri  tímar  um  dagin.  Fyri  at  geva  føroyingum  ein</p>
<p>føroyskan  møguleika  millum  nógvu  útlendsku  rásirnar  kundi  ein  loysn  verið  at  tikið</p>
<p>sendingar av skránni, ið eru beinleiðis tiknar frá útlendskum rásum, uttan at føroysk</p>
<p>teksting  ella  onnur  viðgerð  er  framd.  Hetta  hevði  eisini  elvt  til  nógvar  nýggjar</p>
<p>fyriskipanarligar  møguleikar  og  givið  stovninum  størri  ábyrgd  at  veitt  fólki  eina</p>
<p>støðuga  sjónvarpsframleiðslu.  Størstiparturin  av  tilfarinum  í  sjónvarpinum  hjá</p>
<p>Kringvarpinum eru sendingar, sum verða varpaðar víðari frá donskum sjónvarpi uttan</p>
<p>ljóð- ella tekstviðgerð. Meginparturin av hyggjarunum hava í dag møguleika at síggja</p>
<p>sendingarnar  á  donsku  rásunum  umvegis  eitt  nú  fylgisveinasjónvarp.  Henda</p>
<p>sannroynd má eisini metast at vera ein av orsøkunum til, at nógvir borgarar hava ein</p>
<p>illvilja  ímóti  at  rinda  kringvarpsgjaldið.  Um  sendingarnar frá donskum  sjónvarpi  ikki</p>
<p>vóru  partur  av  sjónvarpsskránni  hjá  Kringvarpinum,  hevði  nøgdsemið  millum</p>
<p>hyggjararnar óivað hækkað – treytað av at føroyska skráin varð útbygd.</p>
<p>Í  public  service-sáttmálanum  millum  Mentamálaráðið  og  Kringvarpið,  er  týðing  av</p>
<p>útlendskum  tilfari  nevnt.  Í  sáttmálanum  stendur,  at  útlendskt  tilfar  eigur <em type="italic">“at  verða </em></p>
<p><em type="italic">ljóðsett  við  føroyskari  talu  ella  tekstað  á  føroyskum  máli”.</em>  Á  øðrum  public  service</p>
<p>rásum verður mett, at ein royndur persónur megnar at teksta umleið 25 minuttir av</p>
<p>sjónvarpi ein arbeiðsdag. Talið á minuttum skal takast við fyrivarni, tí stórur munur</p>
<p>er á talinum á orðum í ymiskum sendingum. Í public service-sáttmálanum stendur, at</p>
<p>ætlanin er at framleiða 3 tímar av føroyskum teksti og føroyskari talu til vaksin um</p>
<p>dagin.  Um  vit  hyggja  at  teksting  av  føroyskum  sendingum,  hevði  arbeiðsorkan  til  3 tímar  av  føroyskum  teksti  um  dagin  verið  áleið  8  starvsfólk  ella  3,2  mió.  kr.  árliga.</p>
<p>Teksting  av  útlendskum  sjónvarpstilfari  kann  hava  stóra  ávirkan  á  menningina  av</p>
<p>føroyska málinum, tí føroyingar væntandi høvdu lisið nógv meiri tekst á føroyskum.</p>
<p><em type="bold">2.1.2 Broytt tíðindamentan </em></p>
<p>Einaferð vóru tíðindi dýr og trupul at fáa hendur á. Í dag eru tíðindi at fáa allastaðni</p>
<p>og  allatíðina.  Fyrr  var  tíðindatilfarið  avmarkað.  Í  dag  eru  tíðindi  ikki  ein  avmarkað</p>
<p>vøra  og  ofta  ókeypis  at  nýta.  Skjóta  talgildingin  av  miðlunum  og  serliga  alnetið</p>
<p>merkja,  at  ferðin  á  tíðindaflutninginum  er  vaksin  nógv. <em type="italic">The  deadline  is  dead, </em>siga </p>
<p>bretar. Fyrr komu bløðini eina ávísa tíð á degnum, og sjónvarpið og útvarpið sendu</p>
<p>tíðindasendingar fastar klokkutíðir. Henda skipan gav miðlamynstrinum hjá fólki fast</p>
<p>skap.  Síðani  alnetið  hevur  fingið  stóra  útbreiðslu,  er  mynstrið  broytt.  Hetta  merkir</p>
<p>ikki  einans,  at  tíðindafólk  hava  styttri  tíð  at  viðgera  hvørja  søgu  og  styttri  tíð  til</p>
<p>granskandi  tíðindaflutning.  Stórur  vandi  er  fyri,  at  ein  størri  partur  av</p>
<p>tíðindatilfarinum verður framleitt av stovnum, fyritøkum, politikarum og einstøkum</p>
<p>persónum  og  ikki  av  tíðindafólki.  Greið  tekin  eru  um,  at  hetta  eisini  er  støðan  í</p>
<p>Føroyum. Stórur partur av tí tilfari, ið serliga portalar, men eisini eldri miðlar geva út,</p>
<p>er  ikki  redaktionelt  viðgjørt  ella  eftirkannað.  Størsti  vandin  við  hesi  gongd  er,  at</p>
<p>tíðindamentanin verður niðurlagað soleiðis, at brúkararnir ikki við vissu kunnu lesa,</p>
<p>síggja og hoyra tíðindi við trúvirði.</p>
<p>Umframt  at  nógv  tíðindaskriv  verða  beinleiðis  borin  víðari  til  almenningin,  arbeiðir</p>
<p>ein  alsamt  størri  partur  av  útbúnum  tíðindafólki  aðrastaðni  enn  á</p>
<p>tíðindaredaktiónum.  At  nógvir  miðlaráðgevar  arbeiða  í  privatum  fyritøkum,  í</p>
<p>politisku  skipanini  og  almennu  umsitingini  er  ein  natúrlig  gongd,  sum  eisini  sæst  í</p>
<p>øllum  øðrum  framkomnum  londum.  Hesi  fólk  hava  ofta  stórt  innlit  í</p>
<p>mannagongdirnar hjá tíðindafólkum og kenna til, hvussu miðlarnir eru settir saman.</p>
<p>At  hetta  starvið  verður  alsamt  vanligari,  er  eingin  hóttan  í  sær  sjálvum,  men  hetta</p>
<p>skapar avbjóðingar fyri journalistiska fakið og miðlarnar sum heild. Tess størri trýstið</p>
<p>verður  frá  øðrum  áhugabólkum,  tess  verri  verður  at  bera  fram  óheftan tíðindaflutning, sum ikki er litaður av seráhugamálum. Ein av stóru fyrimununum við</p>
<p>einum public service-stovni er, at hann kann virka óheftur av seráhugamálum.</p>
<p>Trýstið og ávirkanin frá øðrum áhugabólkum veksur alsamt, og tí kann ein framtíðar</p>
<p>public  service-stovnur  verða  við  til  at  tryggja  fólkinum  ein  sakligan  og  óheftan</p>
<p>tíðindaflutning. Ein framhaldandi  alment  fíggjaður  public  service-stovnur  kann tískil</p>
<p>tryggja  redaktionelt  frælsi.  Ein  týðandi  spurningur  at  viðgera  út  frá  einum</p>
<p>fólkaræðisligum  sjónarhorni  er  tískil,  hvussu  leikluturin  hjá  tíðindafólkum  kann</p>
<p>styrkjast.  Við  øðrum  orðum  eitt  yrkisumhvørvi,  har  tíðindafólkini  vísa  ábyrgd  fyri</p>
<p>kravinum  um  óheftan  tíðindaflutning  og  kravinum  um  at  kunna  borgararnar.  Hetta</p>
<p>krevur  millum  annað,  at  fakliga  mentanin  á  stovninum  verður  styrkt.  Fyri  at  stuðla</p>
<p>hesi tilgongd spælir fíggjarliga støðan hjá Kringvarpinum, hugburðurin hjá leiðslu og</p>
<p>starvsfólki  til  yrkisliga  menning,  og  eisini  inntøkurnar  hjá  tíðindafólkum,  avgerandi</p>
<p>leiklut. Kringvarpið hevur víst á, at fleiri útbúgvin tíðindafólk velja annað arbeiðspláss</p>
<p>enn Kringvarpið, millum annað tí at lønin er betri aðrastaðni.</p>
<p><em type="bold">2.1.3 Avbjóðingar hjá public service í framtíðini </em></p>
<p>Kringvarpið virkar í einum heimi við nógvum valmøguleikum og nógvari kapping. Fólk</p>
<p>hava fleiri tilboð enn nakrantíð áður og nýta fleiri miðlar og fleiri keldur at savna inn</p>
<p>kunning. Televarpið hjá Føroya Tele byrjaði at senda fylgisveinasjónvarp 5. desember</p>
<p>2002.  Nógvir  føroyingar  sóu  útlendskar  sjónvarpsrásir,  áðrenn  Føroya  Tele  fór  at</p>
<p>bjóða  útlendskar  rásir  í  Føroyum,  men  Føroya  Tele  hevur  gjørt  útbreiðsluna  av</p>
<p>fylgisveinasjónvarpi  munandi  størri.  Av  teimum  17.000  húskjunum  í  Føroyum  hava</p>
<p>áleið  15.500  kaðalsjónvarp,  fylgisveinasjónvarp  ella  DVB-T  hald.  Tað  eru  serliga</p>
<p>smærri  pláss,  sum  enn  bara  síggja  sjónvarpið  hjá  Kringvarpinum.  Tølini  vísa,  at</p>
<p>nógvar útlendskar rásir standa hyggjarunum í boði. Føroyski public service-stovnurin</p>
<p>kann bjóða borgarunum ein heimligan valmøguleika, ið savnar træðrirnar og greinar</p>
<p>samfelagið  við  støði  í  innanríkis  viðurskiftum,  ið  altíð  víkja  frá  øðrum  londum.</p>
<p>Serstøðan  hjá  public  service  á  heimliga  marknaðinum  gevur  útlendska  tilfarinum</p>
<p>kapping,  men  nógvu  útlendsku  serrásirnar  og  møguleikarnir  á  alnetinum  gera,  at</p>
<p>public service-stovnurin ikki kann kappast um talið á senditímum.</p>
<p>Styrkin  hjá  Kringvarpinum  er  fyrst  og fremst tilfarið,  ið  verður  miðlað  á  føroyskum.</p>
<p>Eina góða, breiða og óhefta tíðindatænastu á føroyskum kunnu útlendskir miðlar ikki</p>
<p>kappast  við.  Umvegis  fylgisvein  og  kaðal  hava  føroysku  lurtararnir  og  hyggjararnir</p>
<p>atgongd til nógvar sjónvarpsrásir frá altjóða miðlaveitarum. Royndir úr Svøríki vísa, at</p>
<p>public  service-rásin  í  landinum  missir  hyggjarar, tá  ið  útboðið  verður  størri.  Vit  vita</p>
<p>ikki  við  vissu,  um  sama  er  galdandi  í  Føroyum.  Hóast  flestu  føroyingar  síggja  fleiri</p>
<p>sjónvarpsrásir, er umráðandi at vita, at størsti fyrimunurin hjá eini føroyskari public</p>
<p>service-støð er tilfar á føroyskum um føroysk viðurskifti og útlendsk viðurskifti sæð</p>
<p>við  føroyskum  eygum.  Í  Føroyum  hava  vit  ikki  regluligar  mátingar  av  miðlanýtsluni</p>
<p>hjá føroyingum, men vanliga verður mett, at er marknaðarparturin hjá public service</p>
<p>minni enn 20%, fær stovnurin trupult at rættvísgera sína tilveru.</p>
<p>Í øðrum londum nýta ung minni tíð á public service-miðlum, og serliga fer nýtslan frá</p>
<p>eldri miðlum til alnetið. Hóast hagtøl ikki eru til taks í Føroyum, ið vísa, at hetta eisini</p>
<p>er støðan í Føroyum, so kunnu vit ganga út frá, at so er. Fyri at røkka teimum ungu er</p>
<p>tískil neyðugt at vera har, ið tey ungu eru. Sum dømi kann nevnast, at tannáringar í</p>
<p>Týsklandi í aldrinum 14-19 ár nýta meira tíð á netinum enn framman fyri sjónvarpi.</p>
<p>Alnetið er ein stórur partur av gerandisdegnum hjá ungum fólki, og tí kann eitt sterkt</p>
<p>tilboð  frá  Kringvarpinum  til  ung  á  netinum  vera  við  til  at  røkka  hesum  málbólki.</p>
<p>Umleið 80% av tíðini, ið ung nýta á netinum, verður nýtt til at skapa, halda og røkta</p>
<p>sosial sambond.</p>
<p>At føroyingar veruliga hava tikið alnetið til sín, sæst á talinum á breiðbandshaldum,</p>
<p>sum í dag er oman fyri 16.300. Talið av haldum er meir enn tvífaldað seinastu 5 árini.</p>
<p><em type="italic">2.2 Framleiðslan í Kringvarpinum </em></p>
<p>Talið á tíðindafólkum í Kringvarpinum svarar til tvífalt samlaða talið á tíðindafólkum í</p>
<p>privatu  miðlunum  í  Føroyum.  Umleið  38  mió.  kr.  av  útreiðslunum  í  Kringvarpinum</p>
<p>fara  til  fastar  lønir.  Slakar  16  mió.  kr.  fara  til  streym,  olju,  útgerð,  rættindi  o.s.fr..</p>
<p>Hetta merkir, at áleið 6 mió. kr. eru eftir til at gera sendingar, ið millum annað kunnu keypast  uttan  fyri  húsið.  Skal  tíðindadeildin  senda  út  yvir  vanligu  senditíðina,  skal</p>
<p>upphæddin  eisini  takast  av  teimum  6  mió.  kr.  Kringvarpið  vísir  á,  at  fær  stovnurin</p>
<p>nakrar  milliónir  krónur  eyka  at  arbeiða  við,  ber  beinanvegin  til  at  hækka  talið  á</p>
<p>sendingum munandi.</p>
<p>Taka vit støði í 2009, framleiddi Kringvarpið 391 tímar av sjónvarpi og 3219 tímar av</p>
<p>útvarpi. Sjónvarpsframleiðslan fer við 59% av beinleiðis útreiðslunum og útvarpið við</p>
<p>41%.  Niðanfyri  sæst,  hvussu  peningurin  verður  nýttur  í  ávikavist  sjónvarpinum  og</p>
<p>útvarpinum.</p>
<p>Mynd 1, Sjónvarpið               Mynd 2, Útvarpið</p>
<p>Sum  myndirnar  vísa,  fer  størsti  parturin  av  útreiðslunum  til  at  framleiða <em type="italic">Tíðindi  og </em></p>
<p><em type="italic">aktuelt </em>bæði í sjónvarpinum og útvarpinum. Mentanarparturin er størri í útvarpinum, </p>
<p>meðan  ítrótturin  fer  við  einum  stórum  parti  av  útreiðslunum  í  sjónvarpinum.  Hvør</p>
<p>minuttur í sjónvarpinum kostar í løtuni 1200 kr. í broytiligum kostnaði umframt 944</p>
<p>kr.  í  føstum  kostnaði.  Hvør  minuttur  í  Kringvarpinum  kostar  sostatt  2144  kr.</p>
<p>Samanbera  vit  framleiðslukostnaðin  í  Føroyum  við  eitt  nú  Bornholm,  so  er</p>
<p>kostnaðurin  fyri  hvønn  minutt  av  sjónvarpstilfari  bíligari  í  Føroyum.  Á  Bornholm  er</p>
<p>broytiligi kostnaðurin fyri hvønn minutt av sjónvarpi 1700 kr.</p>
<p>Hóast  framleiðslan  í  sjónvarpinum  hjá  Kringvarpinum  er  bílig  samanborin  við  aðrar</p>
<p>rásir  við  public  service-skyldum,  so  meta  serliga  privatu  miðlarnir,  at  Kringvarpið</p>
<p>eigur  at  gera  meira  fyri  peningin,  sum  stovnurin  fær  árliga.  Tøknin  er  betrað  nógv</p>
<p>seinastu árini. Hetta ger tað bíligari at framleiða, umframt at fleiri fólk, ið fyrr vóru</p>
<p>avskorin frá sjónvarpsframleiðslu, hava møguleika at gera sjónvarpstilfar. Fyri at fáa</p>
<p>fleiri  senditímar  skjóta  umboð  fyri  privatar  sjónvarpsstøðir  og  Miðlahúsið  upp,  at</p>
<p>fastur  partur  av  sjónvarpsframleiðsluni  skal  leggjast  uttan  fyri  húsið  –  altso  á  fría</p>
<p>marknaðin. Í hesum sambandi er umráðandi at leggja aftrat, at flestu føroyingar eru</p>
<p>royndir sjónvarpshyggjarar, og at fólk altíð samanbera føroyska tilfarið við útlendska</p>
<p>sjónvarpstilfarið,  ið  hyggjararnir  kenna  mest  til.  Verður  góðskan  ov  lág,  velja</p>
<p>hyggjararnir sendingarnar frá – eisini føroyskar sendingar.</p>
<p>Ikki bert føroysku kappingarneytarnir hjá Kringvarpinum hava á lofti, at Kringvarpið</p>
<p>eigur at framleiða meira fyri pengarnar. Eisini í almenna orðaskiftinum kemur fatanin</p>
<p>ofta  fram,  at  Kringvarpið  kundi  veitt  eina  betri  tænastu  og  gjørt  meira  tilfar  við</p>
<p>verandi inntøkum.</p>
<p>Fyri at kanna, um so er, at Kringvarpið átti at klárað at gjørt meira fyri pengarnar, er</p>
<p>áhugavert  at  samanbera  úrtøkuna  hjá  Kringvarpinum  við  úrtøkuna  hjá  øðrum</p>
<p>líknandi public service-stovnum. Føroyska samfelagið er tó so serstakt, at tað ber illa</p>
<p>til  at  samanbera  Kringvarpið  við  aðrar  public  service-stovnar,  umframt  at</p>
<p>samanberingargrundarlagið  í  flestu  førum  ikki  er  nóg  gott.  Ein  roynd  at  samanbera</p>
<p>kann gerast við Grønland, sum hevur á leið sama fólkatal sum Føroyar.</p>
<p>Kringvarpið og grønlendska KNR hava fleiri líkleikar. KNR er sjálvstøðugur almennur</p>
<p>stovnur  eins  og  Kringvarpið.  Játtanin  til  KNR  verður  tó  ásett  á  grønlendsku</p>
<p>fíggjarlógini, har inntøkurnar í Føroyum stava frá lógarásettum kringvarpsgjaldi. Báðir</p>
<p>stovnar fáa harumframt inntøkur frá lýsingum og sponsorering. Samlaðu inntøkurnar</p>
<p>hjá KNR vóru í 2009 65,7 mió. kr. og hjá Kringvarpinum 59,1 mió. kr. Í føroyska public</p>
<p>service-sáttmálanum stendur, at Kringvarpið í 2009 framleiddi 3219 tímar av útvarpi</p>
<p>og  391  tímar  av  sjónvarpi.  Í  grønlendska  public  service-sáttmálanum</p>
<p xml:lang="dan"><em type="italic">Resultatkontrakt  mellem  KNR  og  Naalakkersuisut  for  årene  2009  til  og  med  2012 </em></p>
<p><em type="italic">(knr.gl),</em> verður upplýst, at KNR framleiddi 2590 tímar útvarp og 289 tímar sjónvarp í </p>
<p>2009. Út frá hesum upplýsingum framleiddi Kringvarpið meira enn KNR, hóast lægri</p>
<p>inntøku  enn  KNR.  Henda  niðurstøða  sigur  tó  einki  um  góðskuna  á  framleiddu</p>
<p>sendingunum,  men  bendir  tó á  tann bógvin,  at kringvarpsframleiðslan  stendur  mát</p>
<p>við tað, sum mann kann vænta av stovninum. Í hesum viðfangi kann verða upplýst,</p>
<p>at í Grønlandi er fyri kortum álit skrivað, ið rópar varskó um týdningin av at fáa fleiri</p>
<p>inntøkur til almennu grønlendsku miðlarnar, harundir KNR. Sagt verður, at ov lítið av</p>
<p>fígging  er  til  at  gera  dygdargott  journalistiskt  arbeiði,  og  at  umráðandi  er  við  betri</p>
<p>útbúgvingarmøguleikum innan miðlar í Grønlandi.</p>
<p><em type="italic">2.3 Talgilt sjónvarpssendinet </em></p>
<p>Nógvar tænastur og vørur eru seinastu árini vorðnar talgildar. Og gongdin verður hin</p>
<p>sama  í  framtíðini.  Hetta  er  eisini  galdandi  á  miðlaøkinum,  har  eitt  nú  talgilt  útvarp</p>
<p>(DAB) og sjónvarpsrásir eru talgildar. Øll tey skandinavisku londini hava sløkt analoga</p>
<p>sendinetið  og  hava  innført  talgilt  sendinet.  At  føroyingar  síggja  sjónvarpsrásina  hjá</p>
<p>Kringvarpinum talgilda, metir arbeiðsbólkurin, er eitt neyðugt stig at taka í Føroyum.</p>
<p>Útvarpssendinetið skal kortini ikki talgildast.</p>
<p>Allir  føroyingar  hava  í  dag  møguleikan  at  síggja  sjónvarpssendingarnar  hjá</p>
<p>Kringvarpinum á analoga sendinetinum. Haraftrat sendir Televarpið hjá Føroya Tele</p>
<p>sjónvarpsrásina  hjá  Kringvarpi  Føroya  ókeypis  á  sínum  talgilda  sendineti.  Talgilda</p>
<p>sendinetið hjá Televarpinum røkkur út til 94% av føroysku húskjunum. Hini 6% síggja</p>
<p>sendingarnar  í  sjónvarpinum  hjá  Kringvarpinum  gjøgnum  analoga  sendinetið.  Á</p>
<p>fíggjarlógini  verða  árliga  játtaðar  4,2  mió.  kr.  til  at  reka  kringvarpssendistøðir  fyri.</p>
<p>Arbeiðsbólkurin  er  av  teirri  fatan,  at  tíðin  er  farin  frá  analogari  útgerð  á</p>
<p>sjónvarpsøkinum.  Tað  ber  kortini  ikki  til  at  oyramerkja  partar  av  játtanini  á</p>
<p>fíggjarlógini  til  at  útbreiða  talgilda  sendinetið.  Verður  analoga  sendinetið  sløkt  í</p>
<p>talgildingartilgongdini,  áðrenn  allir  føroyingar  síggja  sjónvarpsrásina  hjá</p>
<p>Kringvarpinum talgilda, síggja seinastu 6% - ið umboða smá pláss í Føroyum  – einki</p>
<p>sjónvarp. Analoga  sendinetið  má  tískil  senda, til  talgilda útbyggingin  er liðug. Hetta</p>
<p>merkir, at ein serlig játtan skal til útbyggingina.</p>
<p>Haraftrat  skal  serligt  kunningarátak  gerast  í  sambandi  við,  at  analoga  netið  verður</p>
<p>sløkt,  tí  borgararnir  mugu  upplýsast  um,  hvussu  sjónvarpið  verður  sett  til  talgildu</p>
<p>rásina.  Fólk  skulu  somuleiðis  kunnast  um,  at  húski,  ið  einans  hava  eldri  sjónvarp,</p>
<p>mugu keypa eyka útgerð, so talgilda rásin kann móttakast.</p>
<p>Sum nevnt í 2.1.3, er størsta styrkin hjá eini føroyskari sjónvarpsrás tilfarið, ið verður</p>
<p>miðlað á føroyskum. Verður sjónvarpsrásin hjá Kringvarpinum talgildað, broytir hetta</p>
<p>í  sær  sjálvum  ikki  sendiskránna  hjá  sjónvarpinum  hjá  Kringvarpinum.  Til  ber</p>
<p>framhaldandi  hjá  Kringvarpinum  at  varpa  nógva  útlendska  sjónvarpstilfarið  uttan</p>
<p>føroyska  viðgerð.  Talgildingin  er  kortini  eitt  gott  høvi  at  broyta  kós,  og  at  geva</p>
<p>føroysku  rásini  ein  sterkari  føroyskan  samleika.  Um  hetta  stig  verður  tikið,  hevði</p>
<p>Kringvarpið  fingið  lættari  við  at  skilmarka  egnan  leiklut  í  kappingini  við  útlendskar</p>
<p>sjónvarpsrásir  og  útlendsku  sendingarnar,  ið  vanliga  fylla  stóran  part  av  senditíðini</p>
<p>hjá  Kringvarpi  Føroya.  Føroyska  kringvarpsrásin  hevði  fingið  ein  sterkari  føroyskan</p>
<p>samleika og væntandi nøgdari hyggjarar. Ein føroysk rás burturav hevði skapt størri</p>
<p>trúfesti  til  føroysku  rásina.  Broytingin  frígevur  tó  ikki  nógva  arbeiðsorku  til</p>
<p>framleiðslu av føroyskum tilfari. Skal føroyska senditíðin víðkast, krevur hetta sostatt</p>
<p>meiri  pening,  og  hetta  er  neyðugt,  skal  Kringvarpið  kappast  við  nógva  útlendska</p>
<p>tilfarið.</p>
<p>Fyri  at  veita  hyggjarunum  eina  eyka  tænastu  kundi  avtala  verðið  gjørd  við  Føroya</p>
<p>Tele, so grannalanda public service-rásirnar verða varpaðar ókeypis á sendinetinum</p>
<p>hjá Føroya Tele.</p>
<p>Heilt stórur partur av føroyingum síggja longu grannalanda public service-rásir, og tí</p>
<p>kundu stig longu nú verið tikin til at senda RÚV, NRK, DR og SVT ókeypis sum ein part</p>
<p>av public service tilboðinum hjá Kringvarpinum. Hetta krevur samráðingar við Føroya</p>
<p xml:lang="dan">Tele.</p>
<p><em type="bold">3 Fíggjarlig viðurskifti í Kringvarpinum </em></p>
<p>Tá  ið  hugt  verður  eftir,  hvussu  Kringvarpið  skal  skipast  í  framtíðini,  er  fíggingin  av</p>
<p>stovninum  avgerandi.  Hetta  er  eisini  komið  fram  undir  hoyringunum.  Bæði  umboð</p>
<p>fyri Kringvarpið og aðrir hoyringarpartar hava givið fíggingini nógva umrøðu. Partur</p>
<p>av  arbeiðssetninginum  hjá  arbeiðsbólkinum  er  at  lýsa,  hvussu  Kringvarpið  kann</p>
<p>fíggjast  í  framtíðini.  Orsøkirnar  til  at  hyggja  nærri  eftir  øðrum  fíggingarhættum  eru</p>
<p>tengdar at:</p>
<p type="listitem"> Tað  tykist  sum,  at  nógvir  borgarar  hava  ein  illvilja  ímóti  at  rinda</p>
<p>kringvarpsgjaldið við girokorti</p>
<p type="listitem"> Inntøkurnar  hjá  Kringvarpinum  eru  ikki  hækkaðar  seinastu  árini  hóast</p>
<p>lønarhækkingar og prísvøkstur.</p>
<p type="listitem"> Kringvarpið kappast við privatar miðlar um lýsingainntøkur</p>
<p>Í  dag  rinda  øll  húski  1.812,50  kr.  hálva  hvørt  ár  í  kringvarpsgjaldi,  og  upphæddin</p>
<p>verður  goldin  við  girokorti.  Fólk  hava  skyldu  at  rinda  kringvarpsgjald  um  sjónvarp,</p>
<p>útvarp, alnet ella fartelefon við alnet er partur av húskinum. Hetta merkir í roynd og</p>
<p>veru,  at  øll  húski  hava  skyldu  at  gjalda  kringvarpsgjaldið.  Kringvarpsgjaldið  verður</p>
<p>roknað fyri hvørt húski og leggur ikki upp fyri, hvussu nógv fólk eru í húskinum. Øll</p>
<p>húski rinda somu upphædd uttan atlit at inntøkugrundarlagnum hjá húskinum.</p>
<p>Avleiðingarnar av verandi fíggingarhátti eru bæði góðar og ringar.</p>
<p>Tær góðu avleiðingarnar eru:</p>
<p type="listitem"> Kringvarpið er ikki tengt at fíggjarlógini</p>
<p type="listitem"> Lýsingainntøkurnar geva Kringvarpinum betri fíggjarligt grundarlag</p>
<p type="listitem"> Lýsingainntøkurnar gera, at kringvarpsgjaldið ikki er uppaftur hægri</p>
<p>Tær ringu avleiðingarnar eru:</p>
<p type="listitem"> Privatir miðlar missa inntøkur, tí Kringvarpið fær lýsingainntøkur</p>
<p type="listitem"> Tað  kann  kennast  lutfalsliga  dýrari  hjá  lágløntum  og  støkum  at  gjalda</p>
<p>kringvarpsgjaldið</p>
<p type="listitem"> Tað er kostnaðarmikið at krevja inn kringvarpsgjald við girokorti</p>
<p type="listitem"> Kringvarpsgjaldið verður ikki prístalsjavnað.</p>
<p type="listitem"> Inntøkugrundarlagið  hjá  Kringvarpinum  sveiggjar  við  búskaparligu  gongdini  í</p>
<p>landinum</p>
<p type="listitem"> Lýsinga- og spæliinntøkurnar sveiggja</p>
<p>Núverandi  fígging  er  ikki  einasti  máti  at  fíggja  Kringvarpið. Aðrir</p>
<p>fíggingarmøguleikarnir eru:</p>
<p type="listitem"> Kringvarpsgjald og ongar lýsingainntøkur</p>
<p type="listitem"> Einans lýsingafíggjað</p>
<p type="listitem"> Umvegis skattaskipanina:</p>
<p>o Yvir skattin (3.2)</p>
<p>o Fast gjald (3.3.1)</p>
<p>o Fastur prosentpartur av inntøkuni (3.3.2)</p>
<p><em type="italic">3.1 Núverandi fígging av Kringvarpinum </em></p>
<p>Virksemið  hjá  Kringvarpi  Føroya  verður  fíggjað  við  kringvarpsgjaldi,  kunngerðar-  og</p>
<p>lýsingainntøkum,  sponsorering  og  øðrum  virksemi,  sum  er  knýtt  at  uppgávum</p>
<p>stovnsins. Um vit taka 2010 sum dømi, vóru samlaðu inntøkurnar hjá Kringvarpinum</p>
<p>61,5 mió. kr. Talva 1 vísir inntøkurnar hjá Kringvarpinum býttar upp í bólkar.</p>
<p><em type="bold">Talva 1: Inntøkur í 2010 hjá Kringvarpinum í mió. kr. </em></p>
<p><em type="bold">Inntøka:  </em></p>
<p>Kringvarpsgjaldið 46,6</p>
<p>Kunngerðir og lýsingar 8,3</p>
<p>Spæliinntøkur 5,6</p>
<p>Aðrar inntøkur 0,9</p>
<p><em type="bold">Samlaðar inntøkur 61,5 </em></p>
<p>Lýsingar og kunngerðir eru áleið 15% av samlaðu inntøkunum hjá stovninum. Hyggja</p>
<p>vit  eftir  øðrum  londum,  har  kringvarpsstøðirnar  hava  lýsingainntøkur,  so  er</p>
<p>prosentparturin í Føroyum lægri. Í íslendska RÚV eru 31% lýsingar og sponsorering,</p>
<p>og hjá SRG SSR í Sveis og RTÉ í Írlandi eru 30% lýsingar og sponsorering.</p>
<p>Skal  kringvarpsgjaldið  hækka,  skal  løgtingið  samtykkja  hækkingina.  Tað  hevur  ikki</p>
<p>verið undirtøka fyri at hækka kringvarpsgjaldið, ið hevur staðið í stað síðani 2005. Í</p>
<p>sama tíðarskeiði er føroyska brúkaraprístalið vaksið 12% (hagstova.fo), og keypiorkan</p>
<p>hjá Kringvarpinum minkað samsvarandi í hesum tíðarskeiði. Vantandi inntøkurnar hjá</p>
<p>Kringvarpinum  eru  ein  av  stóru  avbjóðingunum  hjá  stovninum.  Til  dømis  er  talið  á</p>
<p>starvsfólkum  í  tíðarskeiðinum  2004-2009  lækkað  við  30.  Lønirnar  á  almenna</p>
<p>arbeiðsmarknaðinum hækkaðu við 1% 1. oktober 2010. Hetta merkir, at Kringvarpið</p>
<p>hevur umleið 400.000 kr. meira í lønarútreiðslum um árið. Útreiðslurnar til lønir eru,</p>
<p>sambært  Kringvarpinum,  hækkaðar  við  25%  síðani  2004.  Kringvarpsgjaldið  verður</p>
<p>ikki  prístalsviðgjørt,  og  tí  vísir  Kringvarpið  á,  at  politikararnir  óbeinleiðis  hava</p>
<p>niðurlagað inntøkurnar hjá stovninum við tilsamans umleið 20 mió. kr. síðani 2004.</p>
<p>Umframt minkandi virði av kringvarpsgjaldinum, sveiggja spæliinntøkurnar nógv, og</p>
<p>sæð  yvir  eitt  longri  áramál  eru  tær  minkandi.  Um  hugt  verður  eftir  orsøkini  til,  at</p>
<p>Gekkurin  byrjaði  í  1997,  var  hetta  orsakað  av  vantandi  fígging.  V4  var  upprunaliga</p>
<p>stovnað fyri at fíggja útvarpshúsið í Sortudíki. At spæliinntøkurnar ikki eru eitt trygt</p>
<p>fíggjarligt íkast, sæst aftur í 2010, tá Gekkurin gekk illa, og gongdin við Gekkinum sást</p>
<p>aftur  í  fíggjarætlanini  hjá  Kringvarpinum.  Spølini  í  Kringvarpinum  eru  altso  komin</p>
<p>orsakað  av  fíggjarligum  troti.  Hóast  spæliinntøkurnar  eru  minkandi,  fíggja  tær  ein</p>
<p>fittan part av virkseminum hjá stovninum. Góðu árinini av spæliinntøkunum eru, at</p>
<p>Kringvarpið  fær  meira  pening  til  framleiðslu  av  sendingum.  Hinvegin  er  sveiggjandi</p>
<p>undirtøkan millum manna við til at minka støðufestið hjá stovninum.</p>
<p><em type="bold">3.1.1 Kringvarpsgjaldið </em></p>
<p>Stóri  fyrimunurin  við  verandi  kringvarpsgjaldi  er,  at  innkomni  peningurin  fer</p>
<p>beinleiðis til Kringvarpið, og at politiska skipanin á tann hátt ikki ávirkar innihaldsliga</p>
<p>partin av virkseminum hjá stovninum. Hetta hava Kringvarpið og kringvarpsstýrið eitt</p>
<p>nú  víst  á.  Hinvegin  kann  staðfestast,  at  ávís  ónøgd  er  millum  borgararnar.  Fleiri</p>
<p>orsøkir  eru  til  tess.  Borgararnir  fáa  sendandi  eitt  girokort,  og  tí  verður  gjaldið  til</p>
<p>Kringvarpið meira ítøkiligt samanborið við aðrar tænastur, sum borgararnir rinda fyri</p>
<p>umvegis  skattaskipanina.  Kringvarpsgjaldið  er  sera  sjónligt,  og  hetta  í  sær  sjálvum</p>
<p>ávirkar hugburðin til stovnin. Harafturat fær borgarin færri tímar av miðlatilfari fyri</p>
<p>peningin  í  Føroyum  samanborið  við  onnur  lond  –  samstundis  sum  gjaldið  er  tað</p>
<p>hægsta  í  øllum  Norðurlondum.  Kringvarpsgjaldið  í  Norðurlondum  fyri  2011  sæst</p>
<p>niðanfyri:</p>
<p type="listitem"> <em type="bold">Føroyar</em> 3625 DKK – umleið <em type="bold">9,9 DKK um dagin</em> (0,048 mió. fólk) </p>
<p type="listitem"> <em type="bold">Norra</em> 2355 DKK – umleið <em type="bold">6,5 DKK um dagin</em> (4,5 mió. fólk) </p>
<p type="listitem"> <em type="bold">Danmark</em> 2300 DKK – umleið <em type="bold">6,3 DKK um dagin</em> (5,5 mió. fólk) </p>
<p type="listitem"> <em type="bold">Finland</em> 1875 DKK – umleið <em type="bold">5,1 DKK um dagin </em>(5,3 mió. fólk) </p>
<p type="listitem"> <em type="bold">Svøríki</em> 1723 DKK umleið <em type="bold">4,7 DKK um dagin</em> (9,4 mió. fólk) </p>
<p type="listitem"> <em type="bold">Ísland </em>780 DKK – umleið <em type="bold">2,1 DKK um dagin </em>(0,3 mió. fólk)  </p>
<p>Í  øllum  londum  –  undantikið  Íslandi  –  er  árliga  kringvarpsgjaldið  víst  pr  húski.  Allir</p>
<p>íslendingar  yvir  16  ár  rinda  780  DKK  um  árið,  og  skal  hetta  talið  tískil  síggjast  við</p>
<p>ávísum fyrivarni samanborið við hini. Sum tølini omanfyri vísa, er kringvarpsgjaldið í</p>
<p>Føroyum høgt samanborið við onnur Norðurlond. Høgi kostnaðurin saman við øðrum</p>
<p>viðurskiftum  –  eitt  nú  sjónliga  gjaldið  –  ger,  at  umrøðan  av  Kringvarpinum  ofta  er</p>
<p>neilig. Kringvarpsstýrið vísir millum annað á, at hetta er óheppið, tí fólk lætt gloyma</p>
<p>stóra  týdningin,  sum  Kringvarpið  hevur  og  hevur  havt.  Tað  er  lætt  at  finnast  at</p>
<p>Kringvarpinum  við  verandi  fígging,  og  hetta  er  ein  av  orsøkunum  til,  at  aðrir</p>
<p>fíggingarhættir verða viðgjørdir í 3.2-3.3.2. Her er umráðandi at hava í huga, at tað</p>
<p>ber ikki til at samanbera útreiðslurnar til public service í Føroyum beinleiðis við somu</p>
<p>útreiðslur í størri londum. Kostnaðurin fyri public service verður altíð størri í londum</p>
<p>við lítlum fólkagrundarlagi.</p>
<p><em type="bold">3.1.2 Søguliga gongdin </em></p>
<p>Kringvarp  Føroya  var  skipað  1.  januar  2005,  tá  ið  Útvarpið  og  Sjónvarpið  vórðu</p>
<p>samanløgd.  Síðani  stovnarnir  vóru  lagdir  saman,  hevur  eingin  hækking  verið  í</p>
<p>kringvarpsgjaldinum.  Útvarps-  og  sjónvarpsgjaldið  var  seinast  hækkað  í  2004.</p>
<p>Brúkaraprístalið er vaksið síðani 2004, og tískil er Kringvarpsgjaldið minni vert í dag</p>
<p>samanborið við 2004. Mynd 3 vísir virðið í 2004-prísum á teimum 3.625 kr., sum eitt</p>
<p>húski rindar til Kringvarpið árliga.</p>
<p><em type="bold">Kringvarpsgjald í føstum prísum</em> </p>
<p><em type="italic">(2004=100)</em> </p>
<p>3.700</p>
<p>3.600</p>
<p>3.500</p>
<p>3.400</p>
<p>3.300</p>
<p>3.200</p>
<p>3.100</p>
<p>3.000</p>
<p>2.900</p>
<p>2.800</p>
<p>Mynd 3</p>
<p>Mynd  4  vísir,  at  árligu  inntøkurnar  hjá  Kringvarpinum  hava  sveiggjað  við  nøkrum</p>
<p>milliónum.  Serliga  spæliinntøkurnar  eru  óstøðugar.  Lýsingainntøkurnar  broytast</p>
<p>eisini  hvørt  ár.  Sjónligasta  broytingin  seinastu  árini  er,  at  inntøkurnar  fyri</p>
<p>kringvarpsgjaldið  eru  hækkaðar  við  góðum  6  mió.  kr.  higartil  í  2011,  og  hetta  er</p>
<p>orsakað av, at Kringvarpið hevur fingið betri heimild til at krevja inn kringvarpsgjald.</p>
<p><em type="bold">                   </em>Mynd 4 </p>
<p>Á  mynd  5  niðanfyri  sæst,  at  inntøkurnar  hjá  Kringvarpinum  seinastu  árini  ikki  hava</p>
<p>fylgt  brúkaraprístalinum.  Hetta  merkir,  at  Kringvarpið  hevur  havt  minni  pening  um</p>
<p>hendi til at keypa tænastur og rinda fastar lønir. Við lógarbroytingini í 2010, ið gevur</p>
<p>Kringvarpinum  víðkaða  heimild  at  krevja  inn  kringvarpsgjald,  eru  inntøkurnar  hjá</p>
<p>Kringvarpinum  í  2011  komnar  nærri  brúkaraprístalinum.  Hetta  tryggjar  kortini  ikki</p>
<p>fíggjarligu støðuna hjá Kringvarpinum í framtíðini, tí brúkaraprístalið fer væntandi at</p>
<p>vaksa.</p>
<p>Mynd 5</p>
<p><em type="bold">3.1.3 Lýsingainntøkur í Kringvarpinum </em></p>
<p>Kringvarpið  verður  í  dag  fíggjað  við  kringvarpsgjaldi,  lýsingum,  sponsoreringum  og</p>
<p>spæliinntøkum.  Hetta  verður  á  enskum  rópt <em type="italic">dual  funding</em>.  Hesin  leistur  er  nógv </p>
<p>nýttur  í  øðrum  londum  -  undantikið  hini  Norðurlondini.  Lýsingainntøkur  vóru</p>
<p>upprunaliga  ikki  partur  av  inntøkugrundarlagnum  hjá  útvarpinum  og  sjónvarpinum.</p>
<p>Ein public service-miðil skal í meginregluni fíggjast <em type="italic">av</em> fólkinum, tí public service er <em type="italic">til</em> </p>
<p>fólkið,  men  orsakað  av  vantandi  fíggjarorku  og  einum  ynski  um  at  víðka</p>
<p>sendiskránna,  hava  stovnarnir  gjørt  av,  at  gjógvin  millum  prísin  fyri  at  framleiða</p>
<p>public  service-tilfar  og  inntøkurnar  fyri  kringvarpsgjaldið  kann  minkast,  um  lýsingar</p>
<p>eru partur av fíggjarliga grundarlagnum. Meinbogin við hesari loysn er, at Kringvarpið</p>
<p>kappast  beinleiðis  við  privatu  miðlarnar  um  lýsingainntøkur.  Og  harafturat  er</p>
<p>inntøkugrundarlagið  hjá  Kringvarpinum  ikki  støðugt,  tí  spæliinntøkurnar  eru</p>
<p>sveiggjandi og lýsingainntøkurnar eru tengdar at fíggjarligu gongdini í landinum.</p>
<p>Tað er givið, at public service-miðlarnir eru meira óheftir, um teir ikki verða fíggjaðir</p>
<p>partvíst  av  lýsingavirksemi  og  sponsorering.  Um  ætlanin  er  at  loysa  Kringvarpið  so</p>
<p>nógv frá handilsligum áhugamálum sum gjørligt – og harvið styrkja meginregluna um</p>
<p>armslongd  -  er  skilabest,  at  Kringvarpið  einans  verður  fíggjað  við  beinleiðis</p>
<p>kringvarpsgjaldi.  Umframt  at  geva  kringvarpsstovninum  trúvirðistrupulleikar,  er</p>
<p>núverandi  fíggingarleisturin  eisini  við  til  at  tyngja  livigrundarlagið  hjá  privatu</p>
<p>miðlunum.  Lóggávan  gevur  Kringvarpinum  møguleika  at  lýsa  við  handilslýsingum  –</p>
<p>hóast  tað  í  viðmerkingunum  í  álitinum  til  løgtingsmál  nr.  114/2005  stendur,  at</p>
<p>lýsingainntøkurnar  hjá  Kringvarpinum  skulu  niðurlagast  yvir  eitt  5  ára  tíðarskeið.</p>
<p>Kappingarráðið vísir á, at Kringvarpið hevur møguleikan at lýsa, men at tað skal vera</p>
<p>varliga og ikki ov nógv.</p>
<p>Tað eru ikki bara privatu miðlarnir, ið ikki ynskja, at Kringvarpið fær lýsingainntøkur.</p>
<p>Nógv starvsfólk í Kringvarpinum ynskja somuleiðis, at stovnurin slítur seg leysan frá</p>
<p>lýsingunum,  men  mistu  inntøkurnar  skulu  uppvigast  við  øðrum  inntøkum.</p>
<p>Kringvarpsstýrið heldur somuleiðis, at tað ber ikki til at niðurlaga lýsingainntøkurnar í</p>
<p>Kringvarpinum, uttan at fíggingin verður uppvigað.</p>
<p>Kringvarpið  fær  árliga  umleið  4  mió.  kr.  inn  fyri  at  lesa  kunngerðir.  Hesi  uppgávuni</p>
<p>hava  privatu  miðlarnir  einki  ímóti,  at  Kringvarpið  tekur  sær  av.  Kringvarpið  sær</p>
<p>somuleiðis  hesa  uppgávuna  sum  eina  samfelagsliga  skyldu,  ið  gevur  samfelagnum</p>
<p>eitt meirvirði.</p>
<p>Samskiftisfyritøkurnar  eru  ímóti,  at  Kringvarpið  ikki  sleppur  at  lýsa.  Tær  grundgeva</p>
<p>millum  annað  við,  at  tað  eru  fyritøkur,  ið  ikki  ynskja  at  lýsa  í  eitt  nú  Rás2,  men  í</p>
<p>útvarpinum  hjá  Kringvarpinum,  tí  fyritøkurnar  náa  málbólkinum  í  Kringvarpinum,</p>
<p>men ikki við lýsingum í Rás2. Haraftrat er sjónvarpið hjá Kringvarpinum einasta stóra</p>
<p>føroyska  sjónvarpsrásin,  ið  kann  senda  sjónvarpslýsingar  á  føroyskum.  Føroysk</p>
<p>Miðlafólk spyrja hinvegin: er Kringvarpið til fyri lýsararnar og lýsingafyritøkurnar ella</p>
<p>fyri fólkið?</p>
<p><em type="italic">3.2 Kringvarpsgjaldið yvir skattin </em></p>
<p>Við hesi skipan verður gjaldið lagt inn í skattaskipanina. Stóri politiski spurningurin,</p>
<p>um kringvarpsgjaldið verður lagt yvir í skattin, er, hvussu gjaldið skal leggjast inn. Um</p>
<p>gjaldið  verður  lagt  javnt  inn  á  allan  skattastigan,  eru  fleiri,  ið  rinda  munandi  minni</p>
<p>enn í dag og onnur munandi meira. Skal Kringvarpið hava somu inntøkur sum í dag,</p>
<p>fara persónar við miðal og høgum inntøkum at rinda munandi meira til Kringvarpið</p>
<p>samanborið við í dag. Verður gjaldið lagt lægst á skattastiganum, verður progressivi</p>
<p>skattastigin flatari samanborið við í dag. Til ber ikki at býta gjaldið eftir húskjum, tí</p>
<p>hetta er ikki ein innbygdur partur av skattaskipanini, og tískil verður ein umskipan frá</p>
<p>stórum  til  smá  húski.  Harafturat  rinda  persónar,  ið  eru  skrásettir  í  FAS  og  DIS</p>
<p>skipanini ikki til Kringvarpið, um gjaldið fer yvir skattin. Sostatt skulu hinir borgararnir</p>
<p>rinda fyri henda bólkin.</p>
<p>Kringvarpið hevur sjálvt víst á, at besta loysnin fyri stovnin er, um Kringvarpsgjaldið</p>
<p>fer  yvir  skattin.  Kringvarpið  metir,  at  ein  sokallaður  5-ára  miðlasáttmáli  við  fastari</p>
<p>upphædd  til  stovnin  hevði  verið  skilabest,  tí  hetta  hevði  forðað  fyri  beinleiðis</p>
<p>politiskari uppílegging.</p>
<p>Um kringvarpsgjaldið verður avtikið og lagt yvir í skattin, fer peningurin ikki beinleiðis</p>
<p>til Kringvarpið. Kringvarpið skal tískil – sum aðrir almennir stovnar – biðja um pening</p>
<p>á fíggjarlógini á hvørjum ári. Tí er ikki vist, at ynskið hjá Kringvarpinum um at gera 5</p>
<p>ára sáttmála verður fylgt. Tað er eisini hugsandi, at nógvir aðrir stovnar á fíggjarlógini</p>
<p>kundu ynskt sær ein 5-ára sáttmála.</p>
<p>Mett  verður  ikki,  at  tað  er  uppgávan  hjá  arbeiðsbólkinum  at  viðgera  verandi</p>
<p>skattaskipan  og  progressivitetin  í  henni.  Hetta  er  ein  onnur  politisk  uppgáva.  Tí</p>
<p>verður  skatturin  roknaður  eftir,  at  kringvarpsgjaldið  verður  kravt  inn  gjøgnum</p>
<p>verandi skattaskipan – altso broytist skattastigin líka.</p>
<p>Ein meting hjá Fíggjarmálaráðnum vísir, at skal Kringvarpið í 2011 fáa 48 mió. kr. inn í</p>
<p>kringvarpsgjaldi,  og  upphæddin  verður  kravd  inn  umvegis  skattaskipanina,  so  má</p>
<p>landsskatturin hækkast 0,75%-stig á øllum skattastigum.</p>
<p>Missir Kringvarpið haraftrat møguleikan at fáa lýsingainntøkur, og umleið 6 mió. kr.</p>
<p>skulu uppvigast, verður hækkingin sløk 0,9%-stig.</p>
<p>Sostatt  veksur  marginalskatturin  upp  í  sløk  59%  hjá  persónum  við  inntøkum  oman</p>
<p>fyri 250.000 kr./ár og sløk 61% hjá persónum við inntøkum oman fyri 400.000 kr./ár.</p>
<p>Hesar metingar eru gjørdar út frá skattatrýstinum fyri 2011.</p>
<p>Talva 2 vísir gjaldið til Kringvarpið býtt upp í inntøkubólkar.</p>
<p><em type="bold"> Við lýsingum, sum í dag Uttan lýsingar* </em></p>
<p><em type="bold">Inntøka (kr/ár) </em></p>
<p>Gjald á 0,75% (kr/ár) Fyri húski við 2 persónum (kr/ár) Gjald á 0,9% (kr/ár) Fyri húski við 2 persónum (kr/ár)</p>
<p><em type="bold">50.000 </em>    <em type="bold">100.000 </em>    <em type="bold">150.000 </em>    <em type="bold">200.000 </em>    <em type="bold">250.000 </em>    <em type="bold">300.000 </em>    </p>
<p><em type="bold">350.000 </em>    <em type="bold">400.000 </em>    <em type="bold">450.000 </em>    <em type="bold">500.000 </em>    </p>
<p>*<em type="italic">Vantandi inntøkur frá lýsingum uppvigast við gjaldi frá borgarunum             </em>Talva 2 </p>
<p><em type="italic">3.3 Gjald umvegis skattaskipanina </em></p>
<p>Ein háttur at fíggja Kringvarpið er við at taka inn eitt gjald umvegis skattaskipanina.</p>
<p>Gjaldið  kann  annaðhvørt  vera  sum  ein  føst  upphædd  ella  sum  ein  fastur</p>
<p>prosentpartur av inntøkuni.</p>
<p>Tølini,  sum  Fíggjarmálaráðið  hevur  gjørt  í  sambandi  við  álitið, eru fyribils  metingar.</p>
<p>Um  politisk  undirtøka  er  fyri  at  leggja  kringvarpsgjaldið  inn  í  skattaskipanina,  má</p>
<p>nýggj  meting  gerast,  ið  tekur  atlit  at  nýggjastu  framskrivingunum  av</p>
<p>skattainntøkunum. Støða verður ikki tikin til allar praktiskar og politiskar spurningar,</p>
<p>sum eru knýttir at skipanini, ið verður vald.</p>
<p><em type="bold">3.3.1 Fast gjald </em></p>
<p>Verður  Kringvarpið  fíggjað  við  fastari  upphædd  í  skattinum,  verða  allir  persónar</p>
<p>javnsettir viðvíkjandi gjaldi. Við hesi skipan verður upphæddin kravd inn samstundis</p>
<p>sum  skatturin  og  beinleiðis  til  Kringvarpið.  Persónar  uttan  A-inntøku  fáa  í  staðin</p>
<p>sendandi girokort frá TAKS. Hetta er sama skipan, sum verður nýtt til Heilsutrygd. Við</p>
<p>hesum  leisti  ber  ikki  til  at  býta  skattin  upp  í  húski.  Tískil  fara  húski  við  meira  enn</p>
<p>tveimum  persónum  yvir  18  ár  at  rinda  meira  samanborið  við  í  dag  og  persónar,  ið</p>
<p>búgva einsamallir, minni. Hesin leistur broytir ikki ynskini hjá teimum, ið ynskja eina</p>
<p>meira  progressiva  skipan.  Ein  fyrimunur  við  hesum  leisti  er,  at  inntøkugrundarlagið</p>
<p>hjá  Kringvarpinum  er  støðugt,  tí  gjaldið  ikki  er  tengt  at  búskaparligu  gongdini  í</p>
<p>landinum.  Um  upphæddin  skal  prístalsviðgerast,  skal  hetta  inn  sum  partur  av</p>
<p>lóggávuni, annars verður sami trupulleiki sum í dag við minkandi inntøkugrundarlagi.</p>
<p>Ein  fyrimunur  við  føstum  gjaldi  er,  at  tað  fer  beinleiðis  til  Kringvarpið.  Minkandi</p>
<p>skattainntøkur  hjá  landinum  í  lágkonjunkturum  fara  ikki  at  ávirka  inntøkurnar  hjá</p>
<p>Kringvarpinum.</p>
<p>Um heilsutrygd verður nýtt sum fyrimynd, fer gjaldið at verða áleið soleiðis:</p>
<p><em type="bold">Gjald fyri hvønn (kr/mð) Gjald fyri hvønn (kr/ár) Húski við 2 persónum yvir 18 ár (kr/ár) </em></p>
<p><em type="bold">Við lýsingum, sum í dag </em>   <em type="bold">Uttan lýsingar* </em>   </p>
<p><em type="italic">* vantandi inntøkur kravdar inn yvir gjaldið                           Talva 3 </em></p>
<p>Um  eitt  húski  telur  meira  enn  2  persónar  yvir  18  ár,  verður  gjaldið  fyri  húskið</p>
<p>munandi hægri. Útrokningin tekur ikki atlit at ávísum bólkum í samfelagnum – altso</p>
<p>rinda eitt nú lesandi og fólkapensionistar sama gjald sum onnur yvir 18 ár.</p>
<p>Í  hesum  sambandi  kann  verða  nevnt,  at  íslendska  skipanin  í  løtuni  er  soleiðis,  at</p>
<p>kringvarpsgjaldið verður tikið inn um skattin, allir einstaklingar yvir 16 ár, og sum eru</p>
<p>skattskyldugir, rinda 780 DKK um árið.</p>
<p>Tað er eisini ein stórur sálarligur munur á at rinda 1812,50 kr. hálva hvørt ár og so at</p>
<p>býta  upphæddina  yvir  12  mánaðir.  Í  Danmark  ber  til  at  rinda  gjaldið  til  DR  yvir  12</p>
<p>mánaðir. Síðani skipanin kom í gildi, hava fleiri goldið kringvarpsgjaldið, hóast gjaldið</p>
<p>enn  verður  goldið  umvegis  netbankan.  Hetta  dømi  vísir  munin  á  at  rinda  stórar  og</p>
<p>smáar upphæddir, hóast árliga  peningaupphæddin er hin sama.</p>
<p><em type="bold">3.3.2 Fastur prosentpartur av inntøkuni </em></p>
<p>Ein  háttur  at  fíggja  Kringvarpið  í  framtíðini  er,  at  allir  persónar  rinda  fastan</p>
<p>prosentpart av inntøkuni beinleiðis til Kringvarpið umvegis skattaskipanina. Við hesi</p>
<p>skipan  verður  upphæddin  kravd  inn  samstundis  sum  skatturin  og  beinleiðis  til</p>
<p>Kringvarpið. Persónar uttan a-inntøku kunnu í staðin fáa sendandi girokort frá TAKS.</p>
<p>Her kundi verið sett eitt loft á, hvussu nógv ein persónur kann rinda. Gjaldið til ALS</p>
<p>skipanina, barsilsgjaldið og gjaldið til samhaldsfasta</p>
<p>arbeiðsmarknaðareftirlønargrunnin  verður  í dag kravt  inn  sum  fastur  prosentpartur</p>
<p>av inntøkuni.</p>
<p>Í  løtuni  rindar  eitt  húski  við  tveimum  vaksnum  persónum  3.625  kr.  árliga  í</p>
<p>kringvarpsgjaldi.  Eitt  húski  við  tveimum  persónum  rindar  sostatt  1.812,50  kr.  fyri hvønn árliga. Um henda skipan verður nýtt, fara persónar við høgari inntøku at gjalda</p>
<p>meira í kringvarpsgjaldi og persónar við lágari inntøku minni. Somuleiðis fara summi</p>
<p>húski  at  rinda  minni  enn  núverandi  kringvarpsgjald  og  onnur  meira.  Eftir  hesum</p>
<p>fíggingarleisti,  har  fastur  prosentpartur  av  inntøkuni  fer  til  Kringvarpið,  rinda  stór</p>
<p>húski við heimabúgvandi børnum yvir 18 ár lutfalsliga nógv. Í skattaskipanini er ikki</p>
<p>gjørligt at býta skattin upp í húski.</p>
<p>Verður Kringvarpið fíggjað við føstum prosentparti av persónligu inntøkuni hjá fólki,</p>
<p>fer  upphæddin,  sum  Kringvarpið  fær  á  hvørjum  ári,  at  sveiggja  við  búskaparligu</p>
<p>gongdini  í  landinum,  tí  inntøkurnar  hjá  Kringvarpinum  eru  tengdar  at</p>
<p>skattagrundarlagnum. Sostatt broytir hetta ikki ynski hjá Kringvarpinum um at hava</p>
<p>støðugar inntøkur soleiðis, at til ber at halda tær ætlanir, ið eru stungnar út í korti.</p>
<p>Fastur  prosentpartur  av  inntøkuni  broytir  tískil  ikki  fíggjarliga  støðufestið  hjá</p>
<p>Kringvarpinum.  Hinvegin  fara  inntøkurnar  hjá  Kringvarpinum  at  tillaga  seg  til</p>
<p>búskapargongdina.</p>
<p>Skal Kringvarpsgjaldið á 48 mió. kr./ár  inn sum prosentgjald, verður gjaldið umleið</p>
<p>0,75% av A-inntøkuni. Skulu uml. 6 mió. kr. til lýsingar eisini fíggjast umvegis gjaldið,</p>
<p>verður prosentparturin umleið 0,9%.  Gjaldið verður møguliga eitt vet minni, tí fólk í</p>
<p>FAS og DIS skipanini eisini eru fevnd av gjaldinum. Hetta ger kortini ikki stóran mun.</p>
<p><em type="italic">3.4 MVG frítøka </em></p>
<p>Í  1993  kom  Útvarpið  undir  MVG-skipanina.  Hetta  varð  mett  at  vera  tyngjandi  fyri</p>
<p>raksturin,  og  tí  var  heitt  á  myndugleikarnar  um  at  avtaka  kravið  um  rindan  av</p>
<p>meirvirðisgjaldi.  Víst  var  til  annað  mentanarligt  virksemi,  ið  var  MVG-frítikið.  Í  dag</p>
<p>rindar  borgarin MVG  av kringvarpsgjaldinum,  og tí  hevði  eitt uppskot um  at  frígera</p>
<p>kringvarpsgjaldið  fyri  MVG  og  hækka  gjaldið  samsvarandi  givið  stovninum  betri</p>
<p>fíggjarligar  karmar.  Fyri  landskassan  hevði  hetta  merkt  færri  inntøkur.  Kringvarpið</p>
<p>vísir  á,  at  stovnurin  krevur  ein  skatt  inn  fyri  landið,  men  at  MVG  fer  aftur  í</p>
<p>landskassan.  Viðmerkjast  skal,  at  kringvarpsgjaldið  ikki  er  ein  skattur,  men  eitt avgjald fyri eina ítøkiliga tænastu, hóast flestu borgarar síggja kringvarpsgjaldið sum</p>
<p>ein skatt.</p>
<p>Kringvarpsstýrið  metir,  at  besta  loysnin  fyri  Kringvarpið  er,  um  kringvarpsgjaldið</p>
<p>verður MVG-frítikið og hækkað samsvarandi. MVG-frítøkan hevði givið stovninum 10</p>
<p>mió. kr. í meirinntøkum um árið.</p>
<p>At  frítaka  kringvarpsgjaldið  fyri  MVG  er  ein  tøkniligur  spurningur.  Stóri  politiski</p>
<p>spurningurin er, um Kringvarpið skal hava fleiri inntøkur enn í dag. Um eitt politiskt</p>
<p>ynski  er  um  hetta,  skal  peningurin  finnast  á  fíggjarlógini  –  antin  við  fleiri  inntøkum</p>
<p>ella færri útreiðslum.</p>
<p>Tosað  hevur  eisini  verið  um  at  MVG-frítaka  sjálvan  stovnin.  Mett  verður,  at  hetta</p>
<p>darvar  gjøgnumskygninum  og  er  kappingaravlagandi,  tí  stovnurin  kappast  við  teir</p>
<p>privatu miðlarnar á útvarps-, sjónvarps- og lýsingaøkinum.</p>
<p><em type="italic">3.5 Kringvarpið sum alment partafelag </em></p>
<p>Hóast privatir miðlar ofta ikki einans hava til endamáls at hava so stórt yvirskot sum</p>
<p>gjørligt,  so  verður  hetta  ofta  mett  at  vera  teirra <em type="italic">raison  d'être</em>.  Hinvegin  eru  public </p>
<p>service-miðlar settir til at tæna samfelagnum á ein hátt, sum lóggávan tilskilar. Hetta</p>
<p>merkir sostatt eisini, at til ber at seta størri krøv til, hvat stovnurin skal liva upp til.</p>
<p>Hvør  skipanarformur  er  bestur  til  public  service-miðilin,  veldst  um  tey  krøv,  sum</p>
<p>verða sett.</p>
<p><em type="bold">3.5.1 Partafeløg </em></p>
<p>Partafeløg  verða  vanliga  stovnað  til  vinnuligan  rakstur  við  vinningi  fyri  eyga.  Eitt</p>
<p>partafelag  er  ein  sjálvstøðugur  løgfrøðiligur  persónur,  sum  sjálvur  heftur  fyri  sínar</p>
<p>skyldur.  Eigararnir  eru  teir  persónar,  ið  seta  innskotspening  í  felagið  (partaeigarar).</p>
<p>Partaeigararnir  býta  yvirskotið  í  felagnum  í  mun  til  støddina  á  sínum  pørtum  í</p>
<p>felagnum.  Klárar  felagið  ikki  sínar  skyldur  og  fer  av  knóranum,  missa  kreditorar felagsins  sín  ágóða,  heilt  ella  partvíst.  Partaeigararnir  missa  sítt  innskot</p>
<p>(partapeningin), men ábyrgdast ikki fyri skuldina í partafelagnum.</p>
<p>Partafelagslógin ásetir neyvt, hvussu eitt partafelag skal skipast, og hvørjar uppgávur</p>
<p>og  hvørja  ábyrgd  nevnd  og  stjórn  hava.  Partafelagið  er  tann  mest  royndi  og  best</p>
<p>kendi rakstrarformurin í vinnulívinum.</p>
<p>Sum  stýrið  fyri  Kringvarp  Føroya  hevur  ført  fram  undir  hoyringunum,  kunnu  tær</p>
<p>grundleggjandi uppgávurnar hjá public service-stovninum Kringvarp Føroya tykjast at</p>
<p>sampakka  illa  við  tann  vinnurekandi  partafelagsformin  fyri  privatar  fyritøkur;  men</p>
<p>bæði í Noregi, Svøríki og Íslandi brúka public service-støðirnar partafelagsformin sum</p>
<p>rakstrarleist,  og  yvirhøvur  halda  tey,  at  tað  riggar  væl.  Regluverkið  er  tó  ikki  eins  �</p>
<p>teimum trimum nevndu londunum.</p>
<p><em type="bold">3.5.2 Almenn partafeløg </em></p>
<p>Tey  seinastu  árini  hevur  tað  almenna  í  Føroyum  skipað  einstakar  partar  av</p>
<p>vinnuvirksemi og vinnulíknandi virksemi í sonevnd <span type="quote">”almenn partafeløg”</span>. Eitt alment</p>
<p>partafelag  er  ikki  ein  serlig  løgfrøðilig  allýsing.  Eitt  alment  partafelag  er  eitt</p>
<p>partafelag sum øll onnur. Tað er skipað eftir somu partafelagslóg og skal ganga undir</p>
<p>somu reglurnar í lógini. Heitið <span type="quote">”alment partafelag”</span> sigur bara, at tað er landskassin,</p>
<p>sum er einasti partaeigari í felagnum.</p>
<p>P/f  Atlantic  Airways  var  stovnað  í  sambandi  við,  at  tað  almenna  fór  at  reka</p>
<p>loftferðslu. Ætlanin hevur alla tíðina verið, at hetta virksemið so líðandi skuldi fara á</p>
<p>privatar hendur – tað er, at landskassin skuldi selja síni partabrøv.</p>
<p>Telefonverk Føroya Løgtings var eisini lagt í eitt partafelag. Tankin her var tann sami:</p>
<p>Talan var um vinnuvirksemi, sum politisk semja var um so við og við at leggja út til</p>
<p>tað privata at reka.</p>
<p>Ásannast  má,  at  royndirnar  við  P/f  Føroya  Tele  og  P/f  Atlantic  Airways  hava  virkað</p>
<p>væl,  soleiðis  at  skilja,  at  virksemið  hjá  hesum  partafeløgum  hevur  eydnast  væl,  og</p>
<p>hesi feløg hava klárað seg í kappingini – upp á marknaðartreytir. Vert er tó at leggja</p>
<p>til  merkis,  at  bæði  hesi  feløg  eisini  hava  útlendskar  nevndarlimir.  Orsøkina  til  hetta</p>
<p>siga tey vera, at feløgini vilja hava fólk við serligum vinnulívskunnleika og –førleika til</p>
<p>at stýra felagnum, og tað kann vera torført at finna slík í nóg stóran mun í Føroyum.</p>
<p>P/f  Posta  er  seinasta  royndin  hjá  tí  almenna  at  leggja  virksemið  í  partafelag.</p>
<p>Stovnsetingin av P/f Posta ber boð um, at tann politiska skipanin hevur ta áskoðan,</p>
<p>at  P/f  Posta  má  klára  seg  upp  á  marknaðartreytir.  Undir  øllum  umstøðum  hevur</p>
<p>umskipanin  havt  við  sær  øgiligar  broytingar  og  niðurlaðing  av  teimum  traditionellu</p>
<p>tænastunum, sum Postverk Føroya hevði um hendi. Hetta er ein avleiðing av, at P/f</p>
<p>Posta virkar sum eitt vanligt partafelag upp á vanligar kappingartreytir. Nevndin fyri</p>
<p>P/f Posta kann ikki taka atlit at yvirskipaðum politiskum spurningum og ynskjum frá</p>
<p>politikarum og borgarum, um hesi ikki hava positiva fíggjarliga ávirkan á raksturin hjá</p>
<p>felagnum.  Framhaldandi  undirskot  og  harav  neyðug  framhaldandi  nýtekning  av</p>
<p>partapeningi  úr  landskassanum  er  í  stríð  við  grundleggjandi  kappingarreglur  og</p>
<p>sjálvan grundtankan við partafelagsmyndlinum.</p>
<p>Ein  orsøk  til,  at  júst  tey  nevndu  almennu  partafeløgini  fyrr  hava  verið  partur  av</p>
<p>virkseminum  hjá  landinum,  er  ivaleyst,  at  talan  hevur  verið  um  samfelagsliga</p>
<p>týdningarmikið og kostnaðarmikið virksemi, sum eisini hevur havt sína tilverugrund í</p>
<p>konsessión (serligt loyvi frá tí almenna). Nevnast kann í hesum sambandi, at øll tey</p>
<p>trý  nevndu  almennu  partafeløgini  høvdu/hava  serliga  konsessiónsavtalu  til  ávíst</p>
<p>virksemi,  har  serligar  reglur  galda,  og  har  tað  almenna  tískil  setir  treytir,  sum  ikki</p>
<p>galda fyri onnur partafeløg.</p>
<p><em type="bold">3.5.3  Noreg, Svøríki og Ísland </em></p>
<p>Í  Noregi  er  NRK  skipað  sum  eitt  alment  partafelag.  Mentamálaráðharrin  velur</p>
<p>nevndarlimirnar, og nevndin setir stjóran. Mentamálaráðharrin umboðar eisini statin</p>
<p>sum  einsamallan  partaeigara,  og  hann  eigur  sostatt  allan  avgerðarrætt  á aðalfundinum. Hóast  hetta tætta tilknýtið til stjórnina, meta norðmenn sjálvir ikki, at</p>
<p>hetta  er  ein  trupulleiki,  og  teir  halda  eisini  sjálvir,  at  hetta  skapar  nóg  langa</p>
<p><span type="quote" xml:lang="dan">”armslongd”</span>  til  ta  politisku  skipanina.  Í  Noregi  er  eisini  ein  kringvarpslóg,  sum</p>
<p>justerar  nøkur  ávís  viðurskifti,  m.a.  ásetir  kringvarpslógin,  at  tað  er</p>
<p>programmleiðarin,  sum  hevur  ábyrgdina  av  programmrakstrinum  og  ikki</p>
<p>partafelagsnevndin, sum tað annars hevði verið eftir partafelagslógini.</p>
<p>Norðmenn halda hesa skipan rigga væl í tí dagliga, men at hon krevur nevndarlimir</p>
<p>við  professionellum  førleikum,  tí  NRK  skal  kappast    innan  fyri  karmarnar  av  einum</p>
<p>dynamiskum marknaði.</p>
<p>Svøríki hevur eina skipan, har tær almennu public service-støðirnar verða riknar sum</p>
<p>partafeløg.  Einsamallur  partaeigari    í  øllum  feløgunum  er  ein  grunnur/sjálveigandi</p>
<p>stovnur,  sum  staturin  hevur  sett  á  stovn.  Staturin  velur  stýrið  fyri  grunnin  eftir</p>
<p>reglum,  sum  líkjast  okkara  kringvarpslóg  –  t.e.  at  teir  politisku  flokkarnir  eru</p>
<p>umboðaðir,  og  at  stýrið  hevur  ein  meira  yvirskipaðan  leiklut  átøkt  yvirskipaða</p>
<p>leiklutinum  hjá  okkara  kringvarpsstýri.  Stýrið  fyri  grunnin  velur  nevndarlimirnar  í</p>
<p>partafeløgunum, sum reka støðirnar. Hesir verða eins og í Noregi valdir eftir fakligum</p>
<p>førleika og royndum, og eisini sviar meta, at hetta nevndararbeiðið setir serliga stór</p>
<p>krøv.</p>
<p>Í  Svøríki  verður  nú  eisini  tosað  um  at  leggja  uppaftur  størri  leiðslu-  og  virkisábyrgd</p>
<p>fyri public service-skyldunum út til stovnsleiðslurnar sjálvar.</p>
<p>Sviar halda, at hetta er besta loysnin at skapa <span type="quote" xml:lang="dan">”armslongd”</span> til ta politisku skipanina,</p>
<p>og at partafelagsformurin er góður sum dagligt arbeiðsamboð, tí hann er væl kendur.</p>
<p>Í Íslandi er almenni kringvarpsraksturin í dag í høvuðsheitum skipaður á tann hátt, at</p>
<p>tey hava eina kringvarpslóg,  sum fevnir um almenna loyvi at senda útvarp/sjónvarp,</p>
<p>skyldur,  inntøkur,  lýsingar,  atgongd  til  almenn  fjarskiftisnet,  avmarkingar  í</p>
<p>einkarrætti,  ábyrgd  av  sendingum  osfr.  Umframt  hesa  lóg  er  eisini  ein  onnur  lóg galdandi  fyri  P/f  Ríkisútvarpið,  sum  er  lóg  um  almenna  partafelagið  Ríkisútvarpið</p>
<p>(RUV), sum íslendska ríkið eigur.</p>
<p>Almenna  partafelagið  RÚV  verður  stjórnað  av  eini  5-mannanevnd,  sum  politisku</p>
<p>flokkarnir  á  Altingi  tilnevna,  og  sum  Altingið  velur.  Nevndin  setir  stjóran,  sum  skal</p>
<p>tryggja,  at  útvarpið  verður  rikið  sambært  galdandi  lóg fyri partafelagið  og  sambært</p>
<p>galdandi public service-sáttmála millum felagið og íslendska mentamálaráðið.</p>
<p>Síðan almenna ríkisútvarpið varð umskipað til partafelag, er starvsfólkatalið minkað</p>
<p>við  uml.  einum  triðingi,  t.e.  úr  uml.  300  niður  í  200  starvsfólk.  Deildir  eru  lagdar</p>
<p>saman,  færri  og  færri  uppgávur  verða  keyptar  uttanhýsis.  Umskipanin  gjørdi,  at</p>
<p>útreiðslurnar lækkaðu, og starvsfólkini, sum eftir vóru, skuldu renna skjótari.</p>
<p>Sambært  ársfrágreiðingunum  hjá  RÚV  2009-2010  er  álitið  á  útvarps-  og</p>
<p>sjónvarpsstøðina vaksið hesi 3 síðstu árini, síðan stovnurin var umskipaður til alment</p>
<p>partafelag, og  fíggjarárið  2010  gav  kringvarpsstøðin uml.  10  mió.  fø.  kr. í  avlopi.  At</p>
<p>tað  innihaldsliga  eisini  hevur  verið  á  einari  leið,  vísir  tann  sannroynd,  at  stovnurin</p>
<p>seinasta árið hevur fingið fleiri virðislønir fyri góðar sendingar.</p>
<p><em type="bold">3.5.4 Kringvarpsmyndilin </em></p>
<p>Formliga  eru  ongar  forðingar  fyri  at  skipa  Kringvarp  Føroya  sum  partafelag.  Mest</p>
<p>hugsandi  er,  at  húsognirnar  hjá  stovninum,  útgerð  og  møgulig  onnur  aktiv  vórðu</p>
<p>skotin inn sum apportinnskot til partapening hjá landskassanum. Nærliggjandi hevði</p>
<p>verið at valt kringvarpsnevndina sum nevnd fyri P/f Kringvarp Føroya, men her skal</p>
<p>havast  í  huga  tær  metingar,  sum  norðmenn,  sviar  og  eisini  P/f  Føroya  Tele  og  P/f</p>
<p>Atlantic Airways hava gjørt, um, at neyðugt er við nevndarlimum við professionellum</p>
<p>førleikum.  P/f  Kringvarp  Føroya  hevði  ikki  í  minni  mun  enn  hini  føroysku  almennu</p>
<p>partafeløgini havt tørv á kønari leiðslu – nevndarlimum, sum ikki bert kenna og duga</p>
<p>at arbeiða eftir partafelagslógini sum vinnulívsfólk, men sum eisini hava kunnleika til</p>
<p>tað  serliga  slagið  av  virksemi,  sum  Kringvarpið  rekur.  At  gera  sum  Føroya  Tele  og</p>
<p>Atlantic Airways og fara uttanlands at leita sær styrk til hesar nevndarsessir, tykist at</p>
<p>sampakka  illa  við  ta  serligu  støðu,  Kringvarpið  hevur  sum  ein  av  Føroya  fremstu mentanarberum. Eitt annað trupult atlit er tað málsliga. Nevndin í einum miðlastovni</p>
<p>má sum minsta mark skilja málið í miðlunum.</p>
<p>Verður  Kringvarp  Føroya  umskipað  til  eitt  partafelag,  er  ivaleyst  eisini  neyðugt  at</p>
<p>gera  broytingar  í  kringvarpslógini  fyri  at  gera  nakrar  serreglur,  sum  víkja  frá</p>
<p>høvuðsreglum  í  partafelagslógini.  Hetta  er  hinvegin  ikki  ókent.  Løgtingið  hevur  t.d.</p>
<p>við lóg stovnað smápartafelagið Sp/f Ítróttarvedding. Í hesi lóg eru serligar ásetingar,</p>
<p>sum  víkja  frá  reglum  í  smápartafelagslógini.  Soleiðis  ber  til  at  velja  tann  best</p>
<p>hóskandi  tillagaða  felagsformin  til  tær  serligu  uppgávurnar  og  endamálið  hjá</p>
<p>felagnum.</p>
<p>Við umskipan til partafelag høvdu ávís rættarlig viðurskifti  tó broytst av sær sjálvum.</p>
<p>Millum annað kunnu nevnast:</p>
<p>At fyrisitingarlógin ikki var galdandi longur fyri fyrisiting Kringvarpsins. Tað merkir,  at</p>
<p>hvørki  borgarar  ella  onnur  høvdu  longur  havt  møguleika  at  biðja  um  alment  innlit</p>
<p>ella at klaga Kringvarp Føroya til Løgtingsins Umboðsmann. Tað hevði eisini havt við</p>
<p>sær, at tær fyrisitingarligu reglurnar í starvsfólkamálum ikki longur vóru galdandi. Í so</p>
<p>máta hevði tað stillað leiðsluna hjá stovninum nakað fríari.</p>
<p>At  sáttmálin  millum  Fíggjarmálaráðið  og  Starvsmannafelagið  um  lønar-  og</p>
<p>setanartreytir  hjá  starvsfólkunum  hevði  ikki  longur  verið  galdandi.  Nýggjur  sáttmáli</p>
<p>hevði ivaleyst verið gjørdur millum Føroya Arbeiðsgevarafelag og Starvsmannafelagið</p>
<p>og/ella  Føroysk  Miðlafólk.  Illa  ber  til  at  hugsa  sær,  at  slíkur  sáttmáli  slapp</p>
<p>Kringvarpinum bíligari enn í dag</p>
<p>At P/f Kringvarp Føroya við fullari megi hevði kunnað tikið kappingina upp við hinar</p>
<p>miðlarnar á lýsingamarknaðinum, eisini á netsíðuni hjá stovninum.</p>
<p>At P/F Kringvarp Føroya hevði komið undir vanliga skattaskyldu og MVG-skráseting.</p>
<p>Í allar mátar hevði P/f Kringvarp Føroya løgfrøðiliga verið privatrættarliga regulerað</p>
<p>og  ikki  almentrættarliga.  Til  ber  at  regulera  øll  hesi  viðurskifti  við  fráviki    í kringvarpslógini,  men  so  er  spurningurin,  hvussu  nógv  er  eftir  av</p>
<p>partafelagsforminum, og hvørji argument so skulu vera fyri at brúka hesa skipan.</p>
<p>Varð  Kringvarp  Føroya  skipað  sum  partafelag,  er  hugsandi,  at  vanligur</p>
<p>kappingarhugburður  hevði  gjørt,  at  aðrir  (privatir)  miðlar  betur  høvdu  kunnað  sett</p>
<p>fram krav um at fáa public service-sáttmála og harvið fígging frá tí almenna.</p>
<p>Ein av fíggjarligu orsøkunum til, at eitt alment kringvarp er til, er, at tilfar sum hevur</p>
<p>samfelagsligan  áhuga,  men  sum  marknaðurin  ikki  eftirspyr,  verður  gjørt.  Public</p>
<p>service-stovnurin  kann  veita  hetta  innihald  við  sosialum  og  mentanarligum</p>
<p>fyrimunum  fyri  samfelagið,  sum  annars  ikki  hevði  verið  framleitt,  tí  peningaligt</p>
<p>grundarlag  ikki  hevði  verið  fyri  innihaldinum.  Ein  public  service-miðil  hevur  serlig</p>
<p>krøv,  ið  aðrir  miðlar  ikki  hava  skyldu  at  fylgja.  Henda  skyldan  sæst  aftur  í</p>
<p>programmútboðnum.  Hetta  merkir  millum  annað,  at  fjølbroytni  í  innihaldinum  og</p>
<p>dýpdin  av  evnunum,  ið  verða  viðgjørd,  skulu  venda  sær  til  føroyingar  sum</p>
<p>samfelagsborgarar og ikki bara sum forbrúkarar.</p>
<p>Sjónvarpið og Útvarpið hjá Kringvarpinum framleiða í dag tilfar, sum ikki hevði verið</p>
<p>eftirspurningur eftir á fría marknaðinum, men sum verður mett at hava góða ávirkan</p>
<p>á  samfelagið.  Eitt  nú  sendir  Kringvarpið  nýggjárskonsertina  hjá  Føroya</p>
<p>Symfoniorkestri á hvørjum ári. Framleiðslan er dýr, men tað verður mett at hava góð</p>
<p>árin á føroyska samfelagið. Um Kringvarpið varð skipað sum alment partafelag, hevði</p>
<p>henda grundleggjandi uppgávan hjá stovninum  møguliga dottið burtur. Hetta hevði</p>
<p>givið  Kringvarpinum  fríari  teymar  viðvíkjandi  innihaldinum  og  vali  og  viðgerð  av</p>
<p>evnum.  Kringvarpið  hevur  undir  hoyringunum  víst  á,  at  sjálvsfatanin  hjá  stovninum</p>
<p>og starvsfólkunum ikki hevði verið hin sama.</p>
<p>Privatu  miðlarnir  hava  eisini  víst  hesum  uppskoti  aftur,  bæði  tí  Kringvarpið  hevði</p>
<p>kappast enn meira við hinar miðlarnar um avmarkaðu lýsingainntøkurnar, men eisini</p>
<p>tí privatu miðlarnir ynskja ein almennan public service-stovn, sum nøktar og fyllir út</p>
<p>grundleggjandi fólkaræðisliga tørvin. Kringvarpið metir harafturat, at stovnurin er við</p>
<p>til  at  fáa  samfelagið  at  hanga  saman  og  ivast  í,  um  Kringvarpið  hevði  havt  sama savnandi leiklut, um stovnurin varð eitt alment partafelag. Undir hoyringunum hevur</p>
<p>stovnurin millum annað lýst sín leiklut sum <em type="italic">eina dagbók hjá føroyska samfelagnum</em>. </p>
<p>Haraftrat  er  uppgávan  hjá  einum  public  service-stovni  vanliga  eisini  at  vera  ein</p>
<p>savnandi  megi  í  samfelagnum.  Føroya  Blaðútgevarafelag  og  Føroysk  Miðlafólk  vísa</p>
<p>eisini  á,  at  Kringvarpið  hevur  nakrar  serstakar  skyldur  viðvíkjandi  uppgávuni  sum</p>
<p>mentanarberi. Uppgávur sum Posta og onnur almenn partafeløg ikki hava.</p>
<p><em type="bold">3.5.5 Sjálvsognarstovnur </em></p>
<p>Ein    møguleiki  at  sleppa  undan  vinnings-  og  kappingarmomentinum  í</p>
<p>partafelagslógini  er  at  skipa  Kringvarpið  sum  ein  grunn  ella  sjálvsognarstovn  uttan</p>
<p>fyri almenna økið. Tað kann gerast við, at landið setir aktivini hjá Kringvarpinum inn</p>
<p>sum grundfæ og ger viðtøkur. Í viðtøkunum høvdu so verið møguleikar at seta upp</p>
<p>serreglur,  sum  í  dag  partvís  standa  í  kringvarpslógini.  Stovnurin  hevði  so  havt  eitt</p>
<p>stýri,  sum  setti  stjóra.  Í  viðtøkunum  kundu  avmarkandi  reglur  verið  settar  inn  fyri</p>
<p>kapping  við  tann  privata  lýsingamarknaðin.  Ein  skipan  við  sjálveigandi  stovni  hevði</p>
<p>møguliga havt við sær eina minni handilsliga sjálvsfatan enn partafelagsformurin, og</p>
<p>møguleiki varð eisini at geva stýrinum eina minni ábyrgd enn partafelagsnevndini –</p>
<p>t.e. nøkulunda sum tað er í dag undir galdandi kringvarpslóg.</p>
<p>Eitt  partafelag  er  bara  ein  skipanarformur.  Týdningarmikið  er  at  gera  sær  greitt,  at</p>
<p>umskipan  til  partafelag,  grunn,  sjálvsognarstovn,  ella  hvør  loysn  verður  vald,  loysir</p>
<p>ikki  í  sær  sjálvum  nakrar  fíggjarligar  ella  journalistiskar  trupulleikar  hjá  Kringvarpi</p>
<p>Føroya.</p>
<p>Arbeiðsbólkurin sær ikki nakrar eyðsýndar ella avgerandi fyrimunir við einari skipan</p>
<p>fram um aðra, og tí ber illa til at viðmæla aðra skipan.</p>
<p><em type="italic">3.6 Um støðan ikki broytist </em></p>
<p>Alsamt færri inntøkur til framleiðslu av miðlatilfari er ikki eitt føroyskt rák burturav.</p>
<p>Gongdin er hin sama í øðrum londum – fíggjarliga grundarlagið hjá miðlunum viknar.</p>
<p>Minni  peningur  til  innihald  merkir  í  longdini  verri  tíðindaflutning.  Støðan  er  kortini serlig  í  Føroyum,  tí  lønin  til  tíðindafólk  er  munandi  lægri  samanborið  við  hini</p>
<p>Norðurlondini.  Eitt  nú  fóru  starvsfólkini  á  Dimmalætting  og  Sosialinum  10%  niður  í</p>
<p>løn  í  2010.  Føroysk  Miðlafólk  vísa  eisini  á,  at  tess  meiri  miðlarnir  verða niðurpíndir</p>
<p>fíggjarliga,  minni  verður  skottið  millum  tíðindaflutningin  og  lýsararnar,  og  tí  verður</p>
<p>eisini  torførari  at  veita  Føroya  fólki  sakligan  og  óheftan  tíðindaflutning.  Í</p>
<p>Kringvarpinum  er  støðan  heldur  ikki  góð.  Tíðindafólkini  fáa  minni  í  løn  í</p>
<p>Kringvarpinum  enn  um  tey  arbeiddu  aðrastaðni  í  almenna  geiranum  ella  á  privata</p>
<p>arbeiðsmarknaðinum. Kringvarpið metir sjálvt, at tey, ið arbeiða við tíðindaflutningi í</p>
<p>Føroyum, gera tað fyrst og fremst av hugsjónarligum ávum. Grundleggjandi hugsanin</p>
<p>við tíðindaflutningi er, at tíðindi ikki bara eru viðkomandi fyri tíðindafólk, men fyri øll.</p>
<p>Tí metir Kringvarpið, at tíðin er komin til, at stovnurin fær meira pening at arbeiða</p>
<p>við.  Góður  tíðindaflutningur  gevur  samfelagnum  kunning  og  meiningar,  sum  eitt</p>
<p>vælvirkandi  fólkaræði  er  treytað  av.  Góður  tíðindaflutningur  merkir eisini,  at  stórur</p>
<p>partur av tíðindunum í miðlunum skal vera eginframleiðsla. Í hesum sambandi vísir</p>
<p>Miðlahúsið  á,  at  starvsfólkini  í  Kringvarpinum  alt  ov  ofta  lesa  tíðindi  beinleiðis  av</p>
<p>portal.fo  í  tíðindasendingunum  hjá  Kringvarpinum.  Hetta  er  serliga  galdandi  í</p>
<p>vikuskiftunum.  Spurningurin  er,  um  hetta  skal  skiljast  sum,  at  stovnurin  ikki  hevur</p>
<p>fíggjarliga orku til at veita Føroya fólki nóg nógv eginframleidd tíðindi um vikuskiftið.</p>
<p>Nógvir hoyringarpartar sakna eina veruliga støðutakan til, hvat Kringvarpið skal vera.</p>
<p>Og tí hevur tað alstóran týdning, at framtíðin hjá føroyskum miðlum verður viðgjørd,</p>
<p>soleiðis  at miðlunum  verður  lív  lagað.  Her  verður  serliga hugsað um  at  lóggeva  um</p>
<p>yvirskipaðu treytirnar, sum miðlarnir skulu halda seg til. Umráðandi er at hyggja eftir</p>
<p>samlaðu  miðlamyndini,  tá  avgerðir  verða  tiknar,  tí  allar  avgerðir  viðvíkjandi  eitt  nú</p>
<p>Kringvarpi  Føroya  ávirka  hinar  miðlarnar.  Fleiri  hoyringarpartar  eftirlýsa  greið</p>
<p>viðurskifti fyri bæði privatar miðlar og Kringvarpið.</p>
<p>Myndin  niðanfyri  vísir,  hvørji  yvirskipað  viðurskifti  ávirka  miðlarnar.  Yvirskipaðu</p>
<p>frábrigdini  hava  ávirkan  á  hvørt  annað,  altso  ávirkar  eitt  nú  politikkur  búskapin  og</p>
<p>vice  versa.  Í  arbeiðinum  at  framtíðartryggja  føroyskar  miðlar  er  serliga  politiska</p>
<p>skipanin  og  hennara  leiklutur  viðkomandi,  tí  politiskar  avgerðir  hava  beinleiðis</p>
<p>ávirkan  á  miðlarnar.  Myndin  gevur  innlit  í,  hvørji  viðurskifti  politiska  skipanin  skal hugsa um, tá avgerðir um føroyskan miðlapolitikk verða tiknar. Fyrst og fremst skal</p>
<p>kortini  dentur  leggjast  á,  at  politikarar  hava  størstu  ávirkanina  á,  hvussu  miðlarnir</p>
<p>síggja út í framtíðini.</p>
<p xml:lang="dan">(McQuail, 2010: 219)</p>
<p><em type="bold">4 Privatir miðlar í Føroyum </em></p>
<p>Privatu  miðlunum  er  ikki  álagt  at  røkja  ávísar  skyldur,  sum  í  lóggávuni  er  álagt</p>
<p>Kringvarpinum.  Hetta  er  ein  grundleggjandi  munur  millum  almenna  Kringvarpið  og</p>
<p>miðlarnar,  ið  virka  á  handilsligum  grundarlagi.  Kringvarpið  gevur  privatu  miðlunum</p>
<p>góða  kapping  á  innihaldsliga  økinum,  hetta  eru  privatu  miðlarnir  samdir  um,  men</p>
<p>trupulleikin  er,  at  Kringvarpið  eisini  gevur  privatu  miðlunum  ringa  kapping,  tí</p>
<p>sjálvstøðugi almenni stovnurin fær umleið 6 mió. kr. í lýsingainntøkum um árið.</p>
<p>Korini  hjá  privatu  miðlunum  eru  ikki  góð,  tí  er  umráðandi  at  hyggja  eftir,  hvussu</p>
<p>støðan  kann  broytast,  so  bæði  privatir  miðlar  og  Kringvarpið    miðla  dygdargott</p>
<p>innihald. Givið er, at uttan privatu miðlarnar var Kringvarpið ikki á sama støði sum í</p>
<p>dag, og leikluturin hjá stovninum var ein annar.</p>
<p><em type="italic">4.1 Privata miðlaskipanin í Føroyum </em></p>
<p>Tað  hava  verið  nógvar  fíggjarligar  rembingar  hjá  privatu  miðlunum  seinastu  árini.</p>
<p>Fíggjarkreppan  hevur  ávirkað  raksturin  hjá  øllum  miðlunum,  sum  hava</p>
<p>lýsingainntøkur sum part av tilverugrundarlagnum. Harafturat hava tøknilig frambrot</p>
<p>eisini  stóra  ávirkan  á  miðlarnar.  Stóra  samrøðuevnið  hjá  privatu  miðlunum  er</p>
<p>kappingin frá Kringvarpinum á lýsingaøkinum. Í øðrum londum finnast privatir miðlar</p>
<p>nógv  at  støðuni  hjá  kringvørpum  á  alnetinum.  Í  Føroyum  er  Kringvarpið  eisini  til</p>
<p>staðar  á  netinum,  men  hetta  tykist  ikki  darva  privatu  miðlunum  –  so  leingi</p>
<p>Kringvarpið ikki lýsir á kringvarp.fo.</p>
<p>Hóast flestu privatu miðlarnir í Føroyum liva av at selja miðlainnihald og lýsingar og</p>
<p>sostatt eru tætt knýttir at marknaðinum, so eru miðlarnir ikki bara vanligar fyritøkur,</p>
<p>ið  bara  ávirkast  av  marknaðinum.  Miðlarnir  eru  eisini  mentanarligir  og  sosialir</p>
<p>stovnar, sum geva almenninginum og samfelagnum sum heild eitt virði.</p>
<p><em type="bold">4.1.1 Bløð </em></p>
<p>Søguliga  hava  bløðini  í  Føroyum  havt  stóran  týdning  fyri  samfelagsligu  menningina</p>
<p>síðani seinast í 19. øld. Fyrstu nógvu árini vóru bløðini tengd at politiskum flokkum</p>
<p>og  ávísum  politiskum  hugsjónum.  Bløðini eru  færri  í  tali  í  dag,  men  hava  tey  meira</p>
<p>ella minni slitið seg frá tilknýtinum til ávísar politiskar flokkar. Í dag eru tvey bløð eftir</p>
<p>í  Føroyum,  ið  koma  út  fleiri  ferðir  um  vikuna.  Dimmalætting  kemur  fimm  ferðir  og</p>
<p>Sosialurin tríggjar ferðir. Haraftrat eru nøkur smærri bløð, harav nøkur eru ókeypis.</p>
<p>Stóru  bløðini  hava  nógv  at  dragast  við,  og  bæði  Dimmalætting  og  Sosialurin  høvdu</p>
<p>undirskot í 2010. Serliga alnetið hevur broytt støðuna hjá bløðunum. Framleiðslan er</p>
<p>broytt, og útreiðslurnar til útbýting eru so at siga ongar, tí tilfarið er talgilt.</p>
<p>Bløðini  hava  altíð  verið  í  kapping  við  nýggjar  miðlar,  sum  hava  tikið  seg  fram.</p>
<p>Broytingar hava tískil verið natúrligur partur av tilverugrundarlagnum hjá bløðunum.</p>
<p>Bløðini hava støðugt tillagað rakstur og innihald til ein nýggjan veruleika. Í løtuni eru</p>
<p>trý eyðsýnd rák, ið hava stóra ávirkan á fíggjarligu støðuna hjá bløðunum.</p>
<p type="listitem"> Haldaratalið er lækkandi</p>
<p type="listitem"> Lýsingainntøkurnar eru minkandi</p>
<p type="listitem"> Stórar tøkniligar menningar</p>
<p>Áhugin  fyri  pappírsblaðnum  er  fallandi  um  allan  heim.  Broytingin  kemst  fyrst  og</p>
<p>fremst  av  stórari  kapping  frá  alnetinum.  Hesin  nýggi  miðilin  hevur  skapt  stórar</p>
<p>avbjóðingar fyri eldri miðlar. Tøkniliga menningin og broytt brúkaramynstur merkja,</p>
<p>at  serliga  fíggjarliga  grundarlagið  undir  eldri  miðlunum  er  nógv  broytt,  tí  stórur</p>
<p>partur  av  innihaldinum  er  til  taks  ókeypis  á  netinum.  Harafturat  fer  ein  vaksandi</p>
<p>partur  av  lýsingakrónunum  frá  eldri  miðlum  til  alnetið.  Kappingin  um</p>
<p>lýsingakrónurnar  hevur  ongantíð  verið  størri.  Hesa  gongd  merkja  føroysku  bløðini</p>
<p>serliga  væl.  Eitt  nú  hava  ókeypis  vikubløð  trýst  prísin  á  lýsingum  niður,  og  hetta</p>
<p>ávirkar inntøkugrundarlagið hjá stóru bløðunum.</p>
<p>Um  hugt  verður  at  brúkaramynstrinum,  so  eru  tað  serliga  tey  ungu,  ið  ikki  halda</p>
<p>bløð.  Hesin  aldursbólkur  nýtir  harafturímóti  nógva  tíð  á  netinum.  Hetta  merkir,  at yngra ættarliðið veksur upp uttan serligt tilknýti til blaðmiðilin. Ein stór avbjóðing hjá</p>
<p>bløðunum  er  tí  at  skapa  ein  tørv  hjá  hesum  bólki,  sum  ikki  áður  hevur  mett</p>
<p>pappírsblaðið vera umráðandi partur av gerandisdegnum.</p>
<p>Nógv hevur verið tosað um, at blaðið sum miðil fer at doyggja. Hetta er ikki sannlíkt,</p>
<p>tí  eldri  miðlar  hvørva  vanliga  ikki,  tá  nýggir  miðlar  taka  seg  fram.  Hinvegin  broytist</p>
<p>innihaldið  munandi,  tí  nýggir  miðlar  geva  nýggjar  møguleikar.  Hóast  bløðini  eru</p>
<p>partur av gerandisdegnum hjá nógvum føroyingum í framtíðini, so bendir nógv á, at</p>
<p>inntøkurnar  ikki  fara  at  vaksa.  Tí  er  spurningurin  um  miðlastuðul  viðkomandi  í</p>
<p>Føroyum. Hesin spurningur verður viðgjørdur í 4.4. Her er umráðandi at leggja dent</p>
<p>á, at miðlastuðul ikki verður givin av vinnupolitiskum ávum, men av fólkaræðisligum</p>
<p>ávum. Bløðini fáa í dag óbeinleiðis stuðul, tí tey eru MVG-frítikin. Miðlahúsið vísir á,</p>
<p>at  bløðini,  ið  Sosialurin  gevur  út  mánadag  og  mikudag,  geva  undirskot.  Verður</p>
<p>gongdin ikki vend, kemur Sosialurin væntandi bert út einaferð um vikuna í framtíðini.</p>
<p>Føroya Blaðútgevarafelag vísir eisini á, at lýsingainntøkurnar hjá Kringvarpinum gera,</p>
<p>at  bløðini  hava  færri  inntøkur.  Samstundis  ásannar  felagið,  at  um  Kringvarpið  ikki</p>
<p>lýsti,  so  var  allur  peningurin  ikki  farin  til  bløðini.  Felagið  metir,  at  eini  25%  av</p>
<p>lýsingainntøkunum  hjá  Kringvarpinum  fara  til  bløðini,  um  Kringvarpið  steðgar</p>
<p>lýsingavirkseminum.  Felagið  hjá  føroyskum  samskiftisvirkjum,  Samskifti,  vísir  á,  at</p>
<p>ringa  fíggjarliga  støðan  hjá  bløðunum  er  sjálvskapt,  og  at  tað  tí  ikki  er  rætt,  at</p>
<p>Kringvarpið  ger  støðuna  hjá  bløðunum  so  nógv  verri.  Ein  høvuðsorsøk  til  vánaligu</p>
<p>gongdina  hjá  bløðunum  er,  sambært  Samskifti,  at  bløðini  hava  kappast  innanhýsis</p>
<p>um lýsarar seinastu árini, og at prísurin á lýsingum eftirfylgjandi er farin nógv niður.</p>
<p><em type="bold">4.1.2 Útvarpsstøðir   </em></p>
<p>Útvarp Føroya og Sjónvarp Føroya høvdu einkarætt at varpa loftborið miðlatilfar til 1.</p>
<p>mars  1998.  Avtøkan  av  einkarættinum  merkti,  at  onnur  fingu  møguleika  at  varpa</p>
<p>útvarp og sjónvarp. Tá fyrsta privata útvarpsstøðin í Føroyum, Atlantic Radio,  fór at</p>
<p>senda  í  mai 1999  breyt støðin 42  ára  gamla  einkarættin  hjá  Útvarpi  Føroya.  Støðin</p>
<p>sendi  einans  í  eitt  hálvt  ár.  Útgerðin  varð  keypt  av  øðrum,  og  í  desember  1999 byrjaði  Rás2  at  senda  útvarp.  Kristiliga  útvarpsrásin,  Lindin,  fór  at  senda  í  januar</p>
<p>2000. Hesar støðirnar eru framhaldandi einastu privatu útvarpsstøðirnar í Føroyum.</p>
<p>Lindin hevur, síðani hon byrjaði at senda, verið fíggjað við stuðli frá einstaklingum og</p>
<p>virkjum. Hinvegin hevur Rás2 fyrst og fremst livað av lýsingainntøkum. Støðin er nógv</p>
<p>broytt, síðani hon byrjaði. Rás2 hevur millum annað fingið nýggjar eigarar. Góðskan á</p>
<p>sendingunum er nógv hækkað og somuleiðis nøgdin av tilfari. Hetta hevur eisini gjørt</p>
<p>rásina dýrari at reka. Miðlahúsið, sum í dag eigur Rás2, hevur tískil stóran áhuga í, at</p>
<p>Kringvarpið  missir  lýsingainntøkurnar.  Rás2  er  einasti  veruligi  kappingarneyti  hjá</p>
<p>almennna  Kringvarpinum,  men  kappingin  frá  Kringvarpinum  um  avmarkaðu</p>
<p>lýsingakrónurnar  hjá  fyritøkum  og  øðrum  stovnum  merkir,  at  Rás2  í  dag  missir</p>
<p>kundar  til  Kringvarpið.  Dømi  eru  um,  at  lýsarar  eru  farnir  frá  Rás2  til  Kringvarpið,</p>
<p>millum annað tí almenni stovnurin hevur bjóðað annan prís. Miðlahúsið hevur undir</p>
<p>hoyringunum víst á skeivleikan á marknaðinum, tá Kringvarpið verður fíggjað partvíst</p>
<p>við lýsingum.</p>
<p>Munur er eisini á, hvussu sendinetini hjá almennu og privatu loftbornu miðlunum er</p>
<p>fíggjað. Mentamálaráðið rindar fyri sendinetið hjá Kringvarpinum, meðan Miðlahúsið</p>
<p>rindar  áleið  60.000  kr.  um  mánaðin  fyri  viðlíkahald  av  21  sendarum,  sum  gera  tað</p>
<p>gjørligt hjá fólki at hoyra Rás2.</p>
<p><em type="bold">4.1.3 Portalar </em></p>
<p>Kappingin  á  alnetinum  í  Føroyum  víkir  nógv  frá  støðuni  í  hinum  vesturlendsku</p>
<p>londunum. Í Føroyum er almenna partafelagið, Føroya Tele, nærum einaráðandi við</p>
<p>føroyskum  tænastum  og  tíðindum  á  netinum.  Sambært  gallup.fo  eru  8  út  av  10</p>
<p>teimum  mest  vitjaðu  síðunum  í  Føroyum  ogn  hjá  Føroya  Tele.  Allar  føroyskar</p>
<p>netsíður eru ikki við í uppgerðini, men hon gevur kortini eina góða mynd av serligu</p>
<p>støðuni í Føroyum.</p>
<p>Tá alnetið fekk stóra útbreiðslu, royndu nógvar telefyritøkur at gera tíðindaportalar.</p>
<p>Men  fyritøkurnar  ásannaðu,  at  tað  er  munur  á  telesamskifti/tænastuveitingum  og</p>
<p>tíðindaframleiðslu.  Tí  eiga  telefyritøkur  í  øðrum  londum  ikki  tíðindaportalar.  Í</p>
<p>Føroyum er støðan ein onnur. Nógv mest vitjaði portalurin í Føroyum er portal.fo, ið</p>
<p>Føroya  Tele  eigur.  Við  77.000  túsund  vitjandi  brúkarum  um  vikuna  (juli,  2011)  er</p>
<p>portal.fo  57.000  túsund  vitjanir  frammanfyri  næstmest  vitjaðu  føroysku  netsíðuna,</p>
<p>sportal.fo, sum Føroya Tele eisini eigur. Føroya Tele er ein stórur kappingarneyti hjá</p>
<p>øðrum á netinum. Støddin á teirra virksemi ger tað ómetaliga trupult hjá øðrum at</p>
<p>framleiða  tilfar  til  netið  og  fáa  inntøkur  fyri  arbeiðið.  Metast  má,  at</p>
<p>nettíðindaflutningurin  í  Føroyum  hevði  verið  fjølbroyttari,  um  kappingin  við  aðrar</p>
<p>portalar  var  meira  javnbjóðis.  Tá  hevði  borið  til  hjá  øðrum  at  fingið  fleiri</p>
<p>lýsingainntøkur og harvið meira pening til tíðindaframleiðslu.</p>
<p>Í  løtuni  hevur  Sosialurin  avtalu  við  Føroya  Tele  um  at  framleiða  tilfar  til  portal.fo.</p>
<p>Hetta  hevur  Sosialurin  gjørt  síðani  mai  2000.  Sosialurin  hevur  eisini  egna  netsíðu.</p>
<p>Aðrar netsíður við fitt av vitjandi eru nordlysid.fo, dimma.fo, kvf.fo og vagaportal.fo. Í</p>
<p>2010 fingu portalarnir hjá Føroya Tele 3,1 mió. kr. inn í lýsingainntøkum samanborið</p>
<p>við  1,6  mió.  kr.  árið  fyri.  Umframt  lýsingainntøkur  frá  portalum  fær  Føroya  Tele</p>
<p>lýsingainntøkur frá telefonbókini. Gulu síðurnar hava síðani 2007 árliga givið Føroya</p>
<p>Tele millum 3,3-4,4 mió. kr. í lýsingainntøkum.</p>
<p><em type="bold">4.1.4 Sjónvarp </em></p>
<p>Smápartafelagið  R2  Net  hevur  seinastu  árini  sett  upp  egið  sendinet,  sum  røkkur</p>
<p>oman fyri 60% av øllum føroyingum. Á sendinetinum er rúm fyri einari analogari rás</p>
<p>og  seks  talgildum  rásum.  Í  løtuni  senda  tvær  føroyskar  rásir.  Kristiliga  rásin  Iktus</p>
<p>sendir umleið tríggjar tímar av føroyskum tilfari um vikuna og 10‘arin, ið ikki sendir</p>
<p>regluliga. Iktus verður send bæði analogt og talgilt. Eisini eru tvær útlendskar rásir í</p>
<p>netinum.  Harafturat  hevur  Televarpið  rásina,  Rás  1,  ið  millum  annað  hevur  varpað</p>
<p>sendingarnar hjá SV1.</p>
<p>Iktus og 10‘arin meta, at tað er umráðandi við kapping á sjónvarpsøkinum, ið gevur</p>
<p>fólkinum  fleiri  føroyskar  valmøguleikar,  og  sum  ger  sjónvarpið  hjá  Kringvarpinum</p>
<p>betri.  Rásirnar  vísa  harafturat  á,  at  tær  í  longdini  fara  at  megna  at  kappast  við</p>
<p>sjónvarpið  hjá  Kringvarpinum.  Iktus  er  fíggjað  við  privatum  peningastuðli,  hinvegin hevur  10‘arin  áhuga  í  at  senda  sjónvarpslýsingar,  men  rásin  metir,  at</p>
<p>lýsingainntøkurnar í Kringvarpinum gera støðuna trupla, tí rásin ikki fær inntøkur til</p>
<p>at  senda  sendingar  á  føroyskum.  Rásirnar  ynskja  eitt  gott  Kringvarp,  sum  ger</p>
<p>sendingar  til  allar  føroyingar,  men  høvuðstrupulleikin  hjá  nýggjum  føroyskum</p>
<p>sjónvarpsrásum  er,  sambært  R2  Net,  at  Kringvarpið  vinnur  pening  við</p>
<p>lýsingavirksemi.  Rásirnar  høvdu  lagt  meira  fyri,  um  Kringvarpið  ikki  hevði</p>
<p>lýsingainntøkur. Felagið sær ongan trupulleika í, at Kringvarpið varðveitir møguleikan</p>
<p>at senda V4, Gekkin og kunngerðir.</p>
<p>Rásirnar halda, at Kringvarpið ikki ger nóg nógv tilfar fyri peningin, ið stovnurin fær.</p>
<p>Rásirnar  skjóta  upp,  at  Kringvarpið  nýtir  10%  av  inntøkunum  til  framleiðslu  av</p>
<p>bíligum  sendingum,  so  talið  av  sjónvarpstímum  veksur.  Aðrir  hoyringarpartar  hava</p>
<p>eisini givið til kennar, at Kringvarpið ikki nýtir peningin á fullgóðan hátt, og at størri</p>
<p>partur av virkseminum hjá Kringvarpinum skal bjóðast út uttan fyri stovnin bæði fyri</p>
<p>at  gera  Kringvarpið  virknari,  og  fyri  at  geva  øðrum  miðlum  lættari  atgongd  til</p>
<p>sendiskránna hjá stovninum. <em type="bold"> </em></p>
<p><em type="italic">4.2 Útberingarstuðul </em></p>
<p>Størstu  inntøkurnar  hjá  bløðunum  eru  søla  av  bløðum  og  lýsingum.  Vanliga  verður</p>
<p>mett, at tess størri partur av samlaðu inntøkunum hjá bløðunum kemur frá lýsingum,</p>
<p>tess veikari er markið millum áhugamálini hjá lýsarunum og redaktionella innihaldið í</p>
<p>bløðunum.  Harafturat  eru  bløð,  hvørs  inntøkur  í  stóran  mun  stava  frá  lýsingum,</p>
<p>viðbreknari, tá tað gongur illa fíggjarliga í samfelagnum. Stóru føroysku bløðini hava</p>
<p>seinastu árini merkt stóra kapping frá ókeypis bløðum og tíðindaportalum á netinum,</p>
<p>sum  øll  bjóða  tíðindi  ókeypis.  Gongdin  merkir,  at  bløðini  hava  trupult  við  at  fáa</p>
<p>endarnar  at  røkka  saman.  Stóru  føroysku  bløðini  meta,  at  Føroyar  sum  samfelag</p>
<p>grundleggjandi  hevur  brúk  fyri  bløðunum.  Ikki  so  nógv  av  søguligum  ávum,  men  tí</p>
<p>bløðini  hava  ein  umráðandi  fólkaræðisligan  leiklut.  Kanningar  vísa  (Lund:  2009),  at</p>
<p>stórur partur av tíðindunum verða framleidd í bløðunum og verða síðani borin víðari</p>
<p>av  øðrum  miðlum.  Hetta  merkir,  at  í  øðrum  londum  hava  bløðini  ein  umráðandi leiklut  í  tíðindaføðiketuni.  Tó  eru  ongar  kannningar  gjørdar  í  Føroyum,  ið  vísa,  um</p>
<p>sama er galdandi her.</p>
<p>Ein  háttur  at  geva  bløðunum  betri  fíggjarligt  grundarlag  er  at  veita  bløðunum</p>
<p>útberingarstuðul.  Føroya  Blaðútgevarafelag  nevnir  útberingarstuðul  sum  eina  loysn</p>
<p>fyri  at  varðveita  bløðini  í  framtíðini.  Her  skal  havast  í  huga,  at  miðlarnir  áhaldandi</p>
<p>tvinna saman ymiskar miðlar í teirra útboði, og stuðul til ein ávísan part av miðlunum</p>
<p>hevur  ávirkan  á  kappingarfyritreytirnar  hjá  øðrum  miðlum.  Eitt  nú  hava  føroysku</p>
<p>bløðini netsíður, ið verða dagførdar regluliga. Fáa bløðini stuðul, skapar hetta ójavna</p>
<p>kapping við aðrar netsíður, ið ikki geva út bløð. Spurningurin um útberingarstuðul til</p>
<p>bløðini elvir eisini til aðrar spurningar, eitt nú um annað prent skal takast við í eina</p>
<p>stuðulsskipan. Hetta kundi eitt nú verið viðkomandi hjá blaðnum Kvinna, ið kemur út</p>
<p>8 ferðir um árið.</p>
<p>Føroya Blaðútgevarafelag hevur víst á, at tað er sera kostnaðarmikið at bera bløðini</p>
<p>út.  Prísurin  er  áleið  3  kr.  fyri  hvørt  blaðið.  Hesar  útreiðslur  hava  netmiðlarnir  so  at</p>
<p>siga  ikki.  Netmiðlarnir  hava  útreiðslur  til  støðuga  menning  av  síðum  og  tænastum,</p>
<p>men  útreiðslurnar  eru  væl  lægri  enn  eitt  nú  kostnaðurin  at  bera  bløðini  út  til</p>
<p>lesararnar.</p>
<p>Blaðútberingarstuðul  verður  eitt  nú  givin  í  Norra  og  Danmark.  Danski  stuðulin  er</p>
<p>árliga 350 mió. kr. Tað er danska Mentamálaráðið, ið gevur eina ávísa upphædd til</p>
<p>hvørt  blað,  ið  verður  borið  út.  Í  Danmark  verður  stuðul  givin  til  fyrstu  24.000</p>
<p>eintøkini av einum blaði. Haraftrat verða krøv sett, áðrenn stuðul verður givin. Fyri at</p>
<p>skilmarka  seg  sum  blað,  skal  blaðið  koma  út  í  øllum  førum  5  ferðir  um  vikuna.</p>
<p>Weekendavisen  verður  kortini  stuðlað,  sjálvt  um  blaðið  kemur  út  eina  ferð  um</p>
<p>vikuna.  Í  Norra  er  stuðulin  ikki  tengdur  at  títtføri  av  blaðútgávum.  Harafturat  skal</p>
<p>miðilin  vera  samfelagslýsandi,  hava  innihald  um  politikk,  mentan  og  kjak.</p>
<p>Eginframleiðslan  í  blaðnum  skal  eisini  vera  oman  fyri  33%,  og  oman  fyri  50%  av</p>
<p>tilfarinum skal vera redaktionelt viðgjørt. Stuðulin verður fyrst og  fremst veittur fyri</p>
<p>at hava meira fjølbroytni í miðlunum og fyri at styrkja nærsamræðið í samfelagnum.</p>
<p>Mett  verður  eisini,  at  í  smáum  samfeløgum  er  neyðugt  við  blaðstuðli  fyri  at  geva størri  margfeldi  –  ikki  minst  í  politiska  orðaskiftinum.  Miðlarnir  hava  ymiskar</p>
<p>tilgongdir, og tí er eitt niðara mark, áðrenn ov fáar røddir koma til orðana í almenna</p>
<p>rúminum.</p>
<p>Útberingarstuðulin  er  eitt  nú  avgerandi  fyri  danska  Kristeligt  Dagblad,  ið  ikki  varð</p>
<p>givið  út,  um  bløðini  vóru  stuðulsskipanina  fyriuttan.  Sambært  Kristeligt  Dagblad  er</p>
<p>styrkin  hjá  bløðunum  millum  annað,  at  miðilin  hevur  eina  støðuga  samrøðu  við</p>
<p>lesararnar  og  skapar  eitt  rúm  til  orðaskifti,  sum  alnetið  ikki  megnar  á  sama  hátt.</p>
<p>Styrkin  er  eisini,  at  uppsetanin  er  greið  og  einføld  og  innihaldið  ritstjórnað.  Summi</p>
<p>grundgeva  ímóti  útberingarstuðli,  tí  bløðini  tá  verða  tengd  fíggjarliga  at  politisku</p>
<p>skipanini, sum bløðini skulu viðgera óheft og eisini kunna finnast at. Meinbogin við</p>
<p>hesi loysnini kann vera, at bløðini skjótt verða tengd at stuðlinum og ikki kunnu virka</p>
<p>uttan.</p>
<p>Støðuga  samantvinnanin  av  ymiskum  miðlum,  serliga  orsakað  av  alnetinum,  talar</p>
<p>ímóti  serligum  stuðli  til  bløðini,  tí  miðlarnir  ikki  verða  viðgjørdir  eins,  tá  ein  miðil</p>
<p>verður tikin framum aðrar. Hetta kann hava kappingaravlagandi fylgjur.</p>
<p>Við støði í lýsingini av stuðli til bløðini, metir arbeiðsbólkurin ikki, at útberingarstuðul</p>
<p>er rætta loysnin. Miðlarnir verða ikki viðgjørdir eins, tá ein miðil verður tikin framum</p>
<p>aðrar.  Hetta  kann  hava  kappingaravlagandi  fylgjur.  Verður  stuðulin  givin,  er</p>
<p>ómetaliga trupult at liva uttan hann. Hetta ger eisini, at bløðini verða meira viðbrekin</p>
<p>mótvegis politisku skipanini, ið til eina og hvørja tíð kann strika stuðulin.</p>
<p><em type="bold">5 Miðlagrunnur </em></p>
<p>Lýsingamarknaðurin  í  Føroyum  er  lítil  og  avmarkaður.  Samstundis er  sjónvarpið  hjá</p>
<p>Kringvarpinum  einasti  pallur,  har  lýsarar  kunnu  náa  eini  stórari  føroyskari</p>
<p>hyggjarafjøld við sjónvarpslýsingum. Henda sannroynd ger, at fyritøkur nýta pening</p>
<p>til lýsingar í sjónvarpinum hjá Kringvarpinum. Hesin peningur er í síðsta enda við til at</p>
<p>fíggja  føroyskt  miðlatilfar,  sum  annars  ikki  varð  framleitt.  Hetta  er  í  sær  sjálvum gagnligt,  men  verandi  skipan  darvar  privatu  miðlunum.  Samstundis  er  Kringvarpið</p>
<p>tengt at lýsingapeningi.</p>
<p>Her verður hugt nærri eftir, hvussu broytingar kunnu fremjast.</p>
<p>Serliga  lýsingafyritøkurnar  hava  eitt  ynski  um  at  varðveita  møguleikan  at  senda</p>
<p>lýsingar.  Aðrir  hoyringarpartar  hava  eisini  víst  á,  at  Kringvarpið  ikki  skal  missa</p>
<p>møguleikan at lýsa í sjónvarpinum, tí hetta er einasti pallur hjá brúkarunum at síggja</p>
<p>livandi  lýsingar  á  móðurmálinum.  Í  hesum  viðfangi  kann  nevnast,  at  sama</p>
<p>grundgeving verður nýtt í Spania um katalansku public service-støðina TVC, og rætt</p>
<p>hennara at varpa lýsingar (Moring &amp; Godenhjelm: 2011). Lýsingar í livandi myndum</p>
<p>síggjast  eisini  á  netinum,  men  upplivingin  hjá  brúkarunum  er  ikki  hin  sama,  og  hjá</p>
<p>framleiðarunum av livandi lýsingum gevur netið ikki sama fíggjarliga avkast.</p>
<p>Um  lýsingar  í  sjónvarpinum  verða  avtiknar,  hvørvur  sjónvarpslýsingavinnan  í</p>
<p>Føroyum  væntandi  eisini.  Fyritøkur  flyta  peningin  til  lýsingar  har,  ið  ávísir  bólkar  í</p>
<p>samfelagnum eru virknir. Lýsararnir fara har, ið brúkararnir eru. Hetta er eisini ein av</p>
<p>orsøkunum  til,  at  lýsingavinnan  vil  varðveita  sjónvarpslýsingar  í  Kringvarpinum.</p>
<p>Lýsingafyritøkurnar  meta  ikki,  at  ein  onnur  føroysk  sjónvarpsrás  fær  nógmikið  av</p>
<p>hyggjarum til, at tað verður peningaliga áhugavert hjá fyritøkum at lýsa á rásini.</p>
<p>Við  verandi  skipan  fær  Kringvarpið  allar  inntøkurnar  fyri  lýsingar  í  sjónvarpinum.</p>
<p>Hetta hevur keðilig árin á bæði privatu og almennu miðlarnar. Serliga miðlarnir, sum</p>
<p>virka á handilsligum grundarlagi, meta, at verandi lýsingainntøkur hjá Kringvarpinum</p>
<p>eru  kappingaravlagandi.  Harafturat  mugu  handilslýsingar  í  Kringvarpinum  eisini</p>
<p>metast  at  geva  trupulleikar  við  óheftni  hjá  sjónvarpinum,  hóast  Kringvarpið  ikki</p>
<p>metir, at verandi fígging darvar óheftnið hjá stovninum.</p>
<p>Hóast  privatu  miðlarnir  ikki  ynskja,  at  Kringvarpið  skal  vinna  pening  við  at  senda</p>
<p>sjónvarpslýsingar,  so  meta  eitt  nú  Føroya  Blaðútgevarafelag  og  Miðlahúsið,  at</p>
<p>neyðugt  er  við  sjónvarpslýsingum  í  Føroyum.  Tað  tykist  vera  undirtøka  fyri  at</p>
<p>varðveita sjónvarpslýsingar í sjónvarpinum, men privatir miðlar ynskja, at peningurin ikki fer til Kringvarpið. Kappingarráðið vísir eisini á, at sjónvarpslýsingar eru serligar í</p>
<p>Føroyum, tí eingin annar er at bjóða ein pall til nógvar hyggjarar. Á útvarpsøkinum er</p>
<p>støðan  ein  onnur  –  hóast  vit  ikki  við  vissu  vita,  hvussu  nógv  lurta  eftir</p>
<p>kappingarneytunum hjá Kringvarpinum.</p>
<p>Um  lýsingainntøkurnar  hjá  sjónvarpinum  verða  settar  í  ein <em type="italic">miðlagrunn</em>,  óheftan  av </p>
<p>Kringvarpinum, slepst undan, at Kringvarpið óneyðugt kappast við handilsligar miðlar</p>
<p>um lýsingainntøkur, og Kringvarpið fær ikki beinleiðis samband við handilslýsingar í</p>
<p>sjónvarpinum. Ein háttur at skipa henda grunn er við at geva privatum og almennum</p>
<p>miðlum  møguleika  at  søkja  úr  grunninum,  so  fígging  kann  fáast  til  partar  av</p>
<p>útreiðslunum  til  nýggjar  redaktionellar  ætlanir  ella  størri  journalistiskt <em type="italic">research</em></p>
<p>arbeiði til eitt nú greinir, sendingar, tænastur á netinum og til rakstur.</p>
<p>Fyri at tryggja, at peningurin í grunninum verður latin átøkum, sum stuðla upp undir</p>
<p>góðan  fjølmiðlasið  og  geva  samfelagnum  og  borgarunum  eitt  meirvirði,  kann  krav</p>
<p>setast  um,  at  umsøkjarin  skal  rættvísgera  stuðulin  við  at  vísa  til  eitt  serligt <em type="italic">public </em></p>
<p><em type="italic">service-virði</em>.  Miðlahúsið  vísir  á,  at  tey  eitt  nú  kundu  sett  meira  orku  av  og  ment </p>
<p>miðlaredaktiónir í Klaksvík og Runavík, um til bar at søkja úr einum miðlagrunni.</p>
<p>Fer  peningurin  frá  sjónvarpslýsingunum  í  ein <em type="italic">miðlagrunn</em>,  ber  framhaldandi  til  hjá </p>
<p>fyritøkum at lýsa í sjónvarpsmiðlinum og fyritøkur, ið arbeiða við sjónvarpslýsingum,</p>
<p>fáa inntøkur til at menna sjónvarpslýsingina sum mentanarfyribrigdi.</p>
<p>Sleppur  Kringvarpið  at  lýsa,  kann  tað  gerast  torført  hjá  øðrum  sjónvarpsrásum  at</p>
<p>byrja  virksemi,  tí  pallurin  hjá  Kringvarpinum  er  áhugaverdari.  Hinvegin  er  einki,  ið</p>
<p>forðar  nýggjum  rásum  at  varpa  lýsingar,  sum  fyrst  og  fremst  eru  gjørdar  til</p>
<p>hyggjararnar  í  sjónvarpinum  hjá  Kringvarpinum.  Hesar  lýsingar  vórðu  ikki</p>
<p>framleiddar, um Kringvarpinum var bannað at lýsa, tí kostnaðurin fyri framleiðsluna</p>
<p>hevði ikki staðið mát við inntøkugrundarlagið frá rásum við fáum hyggjarum.</p>
<p>Eftir  stendur  kortini  spurningurin,  um  tað  er  rætt,  at  lýsingar  eru  í  einum  public</p>
<p>service-miðli. Hóast Kringvarpið ikki verður nær tengt at handilsligum áhugamálum, er so rætt at varpa lýsingar í eini public service-rás? Føroysk Miðlafólk hava víst á, at</p>
<p>public  service  er  til  fyri  fólkið  og  ikki  lýsingavinnuna.  Føroysk  Miðlafólk  eru  í</p>
<p>útgangsstøðinum  ikki  fyri,  at  Kringvarpið  lýsir,  tí  hetta  er  í  andsøgn  við</p>
<p>grundleggjandi  tankan  um,  at  ein  public  service-stovnur  skal  vera  óheftur.</p>
<p>Samstundis  grundgeva  summi  starvsfólk  í  Kringvarpinum  fyri,  at  lýsingar  eisini  eru</p>
<p>public service. Spurningurin er, um tað er public service, at borgarin hevur møguleika</p>
<p>at síggja, hoyra og lesa um tilboð frá vinnulívinum. Ein fullfíggjað public service-støð</p>
<p>er einans fíggjað við kringvarpsgjaldi. Men tað er bara ein minniluti av øllum public</p>
<p>service-støðum  í  Evropa,  ið  nýta  henda  leist.  BBC  er  fyrimyndin,  men  hevur  kortini</p>
<p>inntøkur  av  handilsligum  virksemi  uttan  fyri  Bretland.  Hyggjast  má  altíð  eftir</p>
<p>viðurskiftunum  í  einstøku  londunum.  Í  Føroyum  er  bara  ein  grundfest  sjónvarpsrás</p>
<p>og ein stór útvarpsrás. Tí ber til at verja eina skipan, har Kringvarpið verður nýtt sum</p>
<p>lýsingapallur.  Men  verður  hugt  eftir  lýsingum  við  <span type="quote">”reinum”</span>  public  service-brillum,</p>
<p>skal stovnurin ikki fíggjast partvíst við lýsingum. Eingin veit við vissu, hvat hendir við</p>
<p>lýsingainntøkunum  hjá  Kringvarpinum,  um  bannað  verður  at  lýsa  í  Kringvarpinum.</p>
<p>Partur  av  upphæddini  fer  til  hinar  miðlarnar,  men  tað  er  ikki  vist,  hvussu  stórur</p>
<p>partur.  Størsta  ivamálið  við  miðlagrunninum  er,  hvat  hendir  við  privatu  miðlunum,</p>
<p>um Kringvarpinum framhaldandi verður heimilað at lýsa?</p>
<p>Ein  annar  ósvaraður  spurningur  er,  um  borgararnir,  tá  í  saman  um  kemur,  ynskja</p>
<p>lýsingar í Kringvarpinum.</p>
<p>Hyggja  vit  eftir  øllum  Kringvarpinum  sum  lýsingamiðil,  so  meta  nógvar  fyritøkur,  at</p>
<p>Kringvarpið  er  eitt  skilagott  stað  at  røkka  brúkarunum.  Kringvarpið  hevur  bæði</p>
<p>nógvar  lurtarar  og  hyggjarar.  Tað,  at  nógv  velja  at  lýsa  í  Kringvarpinum,  merkir,  at</p>
<p>lýsararnir  meta,  at  teir  fáa  mest  fyri  peningin  við  at  nýta  miðlapallarnar  hjá</p>
<p>Kringvarpinum. Fyri at geva grunninum so nógvan pening sum gjørligt, uttan at veita</p>
<p>eyka  almennan  stuðul  er  ein  møguleiki,  at  Kringvarpið  eisini  sleppur  at  lýsa  í</p>
<p>útvarpinum  –  og  møguliga  eisini  á  netinum.  Øll  peningaupphæddin  fer  síðani  í</p>
<p><em type="italic">miðlagrunnin</em>.  Í  øðrum  londum,  har  public  service-miðlar  eru  partvíst  fíggjaðir  við </p>
<p>lýsingainntøkum,  er  í  lóggávuni  sett  mark  fyri,  hvussu  nógvir  minuttir  um  tíman</p>
<p>kunnu nýtast til lýsingar. Hetta kundi eisini verið skilagott at gjørt í Føroyum.</p>
<p>Verður miðlagrunnurin veruleiki, er umráðandi at hugsa um, um rættvísast er, at tær</p>
<p>fyritøkur og teir persónar, ið fáa játtaðan pening úr grunninum, skulu bindast til at</p>
<p>framleiða  tilfar  til  Kringvarpið,  ella  um  peningurin  eisini  kann  nýtast  til  innihald  í</p>
<p>øðrum miðlum. Arbeiðsbólkurin metir, at rættast er at peningurin eisini kann brúkast</p>
<p>uttan  fyri  økið  hjá  Kringvarpinum.  Grunnurin  kann  eisini  skapa  áhuga  hjá  øðrum</p>
<p>miðlum fyri framleiðslu av public service-innihaldi.</p>
<p>Hyggja vit eftir <em type="italic">miðlagrunninum</em>, og hvussu hann er skipaður, er ein møguleiki at lata </p>
<p>Mentanargrunni Landsins upp í hendi at umsita grunnin. Fyri at geva grunninum betri</p>
<p>yrkisliga  barlast  kann  t.d.  partur  av  nevndini  fyri  Mentanargrunn  Landsins  verða</p>
<p>mannaður við fólki innan miðlaheimin. Til hetta krevst lógarbroyting í løgtingslóg fyri</p>
<p>Mentanargrunn  Landsins.  Verður  hesin  leistur  valdur,  sparir  grunnurin  pening  í</p>
<p>umsiting, og størri partur fer til framleiðslu av miðlainnihaldi. Fyri ikki at taka ávísar</p>
<p>miðlar  framum  aðrar,  er  ein  møguleiki  at  gera  ein  býtislykil,  ið  tilskilar</p>
<p>metingarstøðið. Hvussu býtislykilin sær út, verður ásett í reglugerð. Býtislykilin kann</p>
<p>eisini gerast á ein hátt, at neyðugt ikki er við umsókn, tí peningurin verður latin eftir</p>
<p>ávísum metingarstøði. Niðanfyri eru dømi um yvirskipað krøv, ið kundu verið sett til</p>
<p>grunnin og játtanir úr honum:</p>
<p type="listitem"> Framleidda miðlatilfarið skal vera á føroyskum</p>
<p type="listitem"> Í mesta lagi 50% av upphæddini í grunninum kann fara til Kringvarpið</p>
<p type="listitem"> Í minsta lagi 25% av upphæddini í grunninum fer til bløðini</p>
<p type="listitem"> 50%  av  samlaðu  útreiðslunum  til  ávísa  verkætlan  skal  fíggjast  av</p>
<p>umsøkjaranum</p>
<p type="listitem"> Miðlatilfarið  skal  almannakunngerast  í  seinasta  lagi  12  mánaðir  aftaná,</p>
<p>játtanin er givin.</p>
<p type="listitem"> Roknskapur skal fyriliggja</p>
<p>Ein  annar  spurningur,  ið  er  viðkomandi  at  svara,  er,  hvørji  kunnu  søkja  pening  úr</p>
<p>grunninum. Kunnu øll søkja um pening? Ella skulu fólk umboða eina redaktión? Um øll  kunnu  søkja  uttan  tilsøgn  um,  at  tilfarið  verður  givið  út  ella  varpað,  so  kann</p>
<p>peningurin í ringasta føri fara fyri skeyti, um eingin redaktión hevur áhuga í at bera</p>
<p>miðlainnihaldið víðari. Tískil er skilabest, um einstakir persónar hava gjørt avtalu við</p>
<p>redaktión, áðrenn peningur verður latin eini umsókn. Redaktiónir kunnu eisini søkja</p>
<p>um pening.</p>
<p>Fyri at tryggja, at verkætlanir ikki verða bundnar at fastari upphædd úr grunninum,</p>
<p>er skilabest, um stuðulin til ávís framtøk er tíðaravmarkaður.</p>
<p>Og so er spurningurin, hvussu nágreiniliga arbeiðið skal lýsast í eini umsókn. Um vit</p>
<p>siga,  at  eitt  tíðindafólk  hevur  illgruna  um,  at  okkurt  ólógligt  fer  fram  eitt  nú  í  eini</p>
<p>fyritøku  ella  í  miðfyrisitingini,  fer  viðkomandi  so  í  eini  umsókn  at  lýsa  viðurskiftini,</p>
<p>sum vísa á skeivleikarnar? Væntandi ikki.</p>
<p><em type="bold">6 Føroyskir miðlar í framtíðini </em></p>
<p>Tað  er  trupult  at  siga  nakað  um,  hvussu  framtíðar  miðlamarknaðurin  sær  út  í</p>
<p>Føroyum.  Tó  ber  til  at  siga  við  vissu,  at  talgilda  gongdin  heldur  fram,  og  at  serliga</p>
<p>fartelefonin  verður  inngongdin  til  alsamt  størri  part  av  miðlanýtsluni  hjá</p>
<p>brúkarunum.  Tá  framtíðar  menningin  á  miðlamarknaðinum  skal  greinast,  spæla</p>
<p>stórar altjóða miðlafyritøkur eisini ein týðandi leiklut í, hvussu føroyskir miðlar fara</p>
<p>at  standa  seg.  Lýsingainntøkurnar  fara  í  alt  størri  mun  út  um  landoddarnar.  Hetta</p>
<p>merkir, at føroysku miðlarnir missa inntøkur, sum annars høvdu farið til framleiðslu</p>
<p>av  føroyskum  tilfari.  Hóast  rákið  ikki  er  so  sjónligt  í  Føroyum  enn,  so  eru  aljtóða</p>
<p>fyritøkur  sum  Google  og  Facebook  við  til  at  minka  um  inntøkurnar  hjá  miðlunum.</p>
<p>Google og Facebook hava skapt sær eina marknaðarstøðu, sum ger, at fyritøkurnar</p>
<p>eru  ómissandi  hjá  lýsarum.  Hetta hevur  fingið public  service-støðir,  ið  eru  fíggjaðar</p>
<p>eftir sama leisti sum í Føroyum, at grundgeva fyri, at privatir miðlar ikki skulu berjast</p>
<p>innanhýsis í londunum um lýsingainntøkur, men áttu miðlarnir í staðin at samstarvað</p>
<p>og  kappast  ímóti  teimum,  ið  veruliga  hótta  lýsingainntøkurnar,  og  hetta  eru  stórar</p>
<p>altjóða fyritøkur á netinum. Netmiðilin gevur útlendskum fyritøkum ein pall at vinna</p>
<p>pening  frá  føroyskum  lýsarum.  Verður  ein <em type="italic">miðlagrunnur</em>  settur  á  stovn,  kann  hann </p>
<p>eisini  byrgja  upp  fyri,  at  lýsingainntøkurnar  í  framtíðini  fara  til  stórar  útlendskar</p>
<p>fyritøkur,  ið  ikki  nýta  lýsingapeningin  á føroyska  marknaðinum.  Netið  hevur  millum</p>
<p>annað tann fyrimun, at tað er samvirkið, og er ofta fyrst við tíðindum.  Haraftrat er</p>
<p>lættari  at  skráseta  miðlanýtsluna  hjá  fólki  á  netinum,  ið  væntandi  fer  at  geva</p>
<p>fyritøkum  enn  fleiri  møguleikar  at  selja  tænastur  og  vørur  til  ávísar  bólkar  í</p>
<p>samfelagnum.</p>
<p>Vit  vita  rættiliga  lítið  um  føroysku  miðlanýtsluna,  tí  hvørki  vísindalig  hagtøl  ella</p>
<p>kvalitativar  kanningar  eru  tøkar.  Kringvarpið  og  aðrar  miðlafyritøkur  hava  gjørt</p>
<p>einstakar kanningar, men tær eru fáar í tali og kunnu einsamallar ikki metast at vera</p>
<p>eftirfarandi  fyri  samlaðu  miðlanýtsluna  hjá  føroyingum.  Í  øðrum  londum  eru  tað</p>
<p>serliga  privatir  miðlar,  ið  hava  skipað  so  í  bandi,  at  til  ber  at  siga  við  vissu,  nær  og</p>
<p>hvørji  fólk  hyggja  ella  lurta  eftir  ávísum  sendingum,  og  hvussu  nógv  lurta.  Á  henda</p>
<p>hátt  ber  til  hjá  miðlunum  at  selja  vitanina  um  brúkararnar  víðari  til  fyritøkur,  ið  á tann hátt fáa innlit í, hvar mest fæst fyri peningin til lýsingar. Lítið bendir samstundis</p>
<p>á,  at  mátingartól  verða  nýtt  í  Føroyum  komandi  árini.  Hetta  ger  alnetið  til  ein</p>
<p>ógvuliga áhugaverdan miðil hjá fyritøkum at lýsa í, tí prísurin fyri at savna inn vitan</p>
<p>um brúkararnar av ávísum netsíðum er lítil, og nógv fólk eru virkin á alnetinum. Tískil</p>
<p>hava  lýsarar  við  alnetinum  og  ikki  minst  sosialum  netverkum  fingið  ein  stóran</p>
<p>møguleika at fáa nógv størri innlit í, hvørjir føroyingar nýta ávísar netsíður, og hvørji</p>
<p>áhugamál bólkarnir hava. Henda sannroynd ger, at í framtíðini fer ein størri partur av</p>
<p>samlaðu  lýsingakrónunum  hjá  fyritøkum  at  verða  nýttar  á  alnetinum  og  ikki  í  eldri</p>
<p>miðlum.</p>
<p>Ein miðal brúkari av Facebook í Føroyum er á síðuni hvønn dag og fær størri og størri</p>
<p>atgongd til Facebook umvegis eina smartphone og ikki eina teldu. Síðan verður brúkt</p>
<p>til sosial endamál, netverk og at deila innihald á netinum – alt frá Youtube brotum til</p>
<p>tíðindi.</p>
<p>Eitt annað rák, sum hevur tikið seg nógv fram, og sum verður størri í framtíðini, er</p>
<p>ein  sundurbýtt  miðlanýtsla.  Alnetið,  smartphones  og  nógvar  sjónvarpsrásir  gera,  at</p>
<p>føroyingar  hava  fleiri  valmøguleikar  enn  nakrantíð  áður,  tá  teir  skulu  kunnast,</p>
<p>undirhaldast  ella  nema  sær  vitan.  Í  hesum  miðlaveruleika  kann  eitt  sterkt  føroyskt</p>
<p>miðlaútboð  tryggja  eina  føroyska  rødd  í  einum  alsamt  meira  altjóðagjørdum</p>
<p>miðlaheimi,  har  útlendskir  miðlar  hava  stóra  útbreiðslu.  Føroyskir  miðlar  kunnu,</p>
<p>øvugt  av  útlendskum  miðlum,  siga  føroyingum  søgur  um  føroysk  viðurskifti  við</p>
<p>føroyskum  eygum.  Tí  er  ein  av  stóru  avbjóðingunum  at  tryggja  grundarlagið  hjá</p>
<p>privatu  miðlunum  og  tryggja  Kringvarpið  soleiðis,  at  stovnurin  megnar  at  geva</p>
<p>føroyingum  eitt  felags  útgangsstøði  í  eini  alsamt  meira  einstaklingsbundnari  og</p>
<p>sundurbýttari miðlanýtslu.</p>
<p>Tøkniligar broytingar fara væntandi eisini at geva sjónvarpshyggjarunum størri frælsi</p>
<p>at  síggja  sjónvarpssendingar,  tá  teimum  lystir,  og  ikki  einans  tá  sendingarnar  verða</p>
<p>vístar á sjónvarpsrásum. Við eitt nú Apple TV ber til at keypa og síggja sjónvarp <em type="italic">on </em></p>
<p><em type="italic">demand </em>– altso, hyggjarin ger sjálvur av, nær innihaldið verður nýtt. Hetta merkir, at </p>
<p>vælumtóktar  sendirøðir  síggjast  í  somu  løtu,  tær  vera  sendar  fyrstu  ferð.  Hyggjarin hevur sostatt møguleikan at síggja nærum alt útlendskt tilfar, áðrenn tað verður víst</p>
<p>á eitt nú public service-rásum í Evropa.</p>
<p>Hyggja  vit  eftir  umstøðum,  sum  ikki  eru  tengdar  at  fíggjarligum  viðurskiftum,  men</p>
<p>sum ávirka føroyskar miðlar, hevur tað stóran týdning fyri føroysku miðlamentanina,</p>
<p>um Fróðskaparsetrið fer at bjóða út útbúgving í miðlafrøði í 2012. Longu í 2001 hevði</p>
<p>Fróðskaparsetrið ætlanir um at bjóða út útbúgving í miðlafrøði. Verða ætlanirnar nú</p>
<p>veruleiki, fer tað væntandi at styrkja  um førleikarnar í føroyskum miðlum  – bæði á</p>
<p>tíðindaøkinum  og  málsliga.  Umframt  hetta  fer  eitt  slíkt  útbúgvingartilboð  á</p>
<p>Fróðskaparsetrinum eisini at hava við sær, at tað í framtíðini verður granskað meira í</p>
<p>føroyskum miðlaspurningum. Væntandi fer hetta eisini at elva til, at størri partur av</p>
<p>starvsfólkunum í miðlunum hava útbúgving. Útbúgvingarstøðið í føroysku miðlunum</p>
<p>er ikki serliga høgt samanborið við onnur vesturlendsk lond. Í Bretlandi hava eitt nú</p>
<p>98%  av  tíðindafólkunum  útbúgving.  Haraftrat  kann  hetta  eisini  styrkja  serlig</p>
<p>vitanarøki hjá tíðindafólkunum, so summi tíðindafólk fáa serligar førleikar at viðgera</p>
<p>og miðla ávís viðurskifti. Lesandi kunnu seta  saman fak á ein hátt, at tey nema sær</p>
<p>serliga vitan um eitt nú búskap, løgfrøði, fiskivinnu, mál og mentan, ið kann leggjast</p>
<p>aftrat útbúgvingini í miðlafrøði.</p>
<p><em type="bold">7 Tilmæli frá arbeiðsbólkinum </em></p>
<p>Við  útgangsstøði  í  viðgerðini  av  føroyskum  miðlum  omanfyri,  setir  arbeiðsbólkurin</p>
<p>fram síni tilmæli. Fyrst verða viðurskifti, ið arbeiðsbólkurin heldur skulu broytast ella</p>
<p>ikki  broytast,  løgd  fram.  Síðani  setir  arbeiðsbólkurin  fram  4  uppskot,  ið  geva</p>
<p>føroyingum betri miðlar í framtíðini.</p>
<p>Arbeiðsbólkurin er av teirri fatan, at atlit at fólkaræði og margfeldi skulu viga tyngst,</p>
<p>tá  ið  politiska  skipanin  skapar  karmarnar,  sum  miðlarnir  skulu  virka  undir.</p>
<p>Vinnufremjandi atlit eru tískil ikki týdningarmesta barometrið, tá lóggávan á økinum</p>
<p>verður  smíðað.  Hetta  merkir,  at  fyrilit  fyrst  og  fremst  skulu  takast  fyri,  hvønn  tørv</p>
<p>fólkið og samfelagið hevur, og ikki so nógv hvønn tørv fyritøkur og stovnar hava.</p>
<p>Arbeiðsbólkurin mælir til, at</p>
<p type="listitem"> Kringvarpið skal vera verandi ein sjálvstøðugur almennur stovnur</p>
<p type="listitem"> Kringvarpsgjaldið verður lagt inn í skattaskipanina sum fast gjald</p>
<p type="listitem"> Fasta gjaldið verður prístalsviðgjørt</p>
<p type="listitem"> Lýsingainntøkurnar hjá Kringvarpinum fara í ein <em type="italic">miðlagrunn</em> </p>
<p type="listitem"> Miðlagrunnurin stuðlar føroysku miðlunum</p>
<p type="listitem"> Kringvarpsgjaldið verður MVG-frítikið</p>
<p type="listitem"> Sjónvarpsrásin hjá Kringvarpinum verður talgildað</p>
<p>Við  støði  í  útgreiningini  av  Kringvarpinum  sum  alment  partafelag  metir</p>
<p>arbeiðsbólkurin  ikki,  at  hetta  er  eina  skilagóða  loysn.  Hetta  hevði  givið  privatu</p>
<p>miðlunum  enn  størri  kapping  á  lýsingamarknaðinum  umframt,  at  trúvirðið  hjá</p>
<p>Kringvarpinum ikki hevði verið tað sama, um lýsingar fíggjaðu virksemið.</p>
<p>Verður  kringvarpsgjaldið  lagt  inn  í  skattaskipanina  sum  fast  gjald  fyri  allar  borgarar</p>
<p>yvir  18  ár,  varðveitir  Kringvarpið  frástøðuna  til  politisku  skipanini  –  hóast  tað</p>
<p>almenna krevur gjaldið inn. Borgararnir sleppa undan at rinda gjaldið til Kringvarpið</p>
<p>við  girokorti, og  Kringvarpið  sparir  pening  í  umsiting. Haraftrat  tryggjar  skipanin, at øll rinda kringvarpsgjald og ikki sum í dag, har nógv ikki rinda. Skal progressivitetur</p>
<p>inn í gjaldið, má politiska skipanin taka støðu til tann spurningin. Eitt fast mánaðarligt</p>
<p>gjald  ger,  at  stakir  uppihaldarar  sleppa  bíligari.  Hinvegin  rinda  húski  við  fleiri  enn</p>
<p>tveimum  persónum  yvir  18  ár  meira  enn  í  dag.  Arbeiðsbólkurin  metir,  at  verður</p>
<p>gjaldið  lagt  inn  í  skattaskipanina  sum  fast  gjald,  er  tað  av  alstórum  týdningi,  at</p>
<p>Kringvarpið  verður  framhaldandi  tryggjað  meginregluna  um  armslongd.  Hetta</p>
<p>merkir, at velur Løgtingið at broyta fíggingarháttin hjá Kringvarpinum í framtíðini, so</p>
<p>skal vendast aftur til verandi kringvarpsgjald, so Kringvarpið ikki kemur á fíggjarlógini.</p>
<p>Fyri at tryggja Kringvarpinum fasta inntøku, er eisini umráðandi at gera langar avtalur</p>
<p>um fasta gjaldið, so ikki ber til at broyta upphæddina frá ári til ár.</p>
<p>Fyri  at  geva  Kringvarpinum  betri  fíggjarligt  støðufesti  mælir  arbeiðsbólkurin  til,  at</p>
<p>fasta gjaldið verður prístalsviðgjørt. Hetta gevur stovninum betri arbeiðsumstøður og</p>
<p>er í tráð við meginregluna um armslongd, tí politiska skipanin skal ikki viðgera gjaldið,</p>
<p>hvørja ferð tað skal javnast. Hetta tryggjar samstundis, at inntøkurnar hjá stovninum</p>
<p>fylgja búskapargongdini í samfelagnum, so  at Kringvarpið ikki stendur í somu støðu</p>
<p>sum í dag um nøkur ár við verri keypiorku.</p>
<p>Arbeiðsbólkurin  mælir  til,  at  Kringvarpið  varðveitir  lýsingapallin  í  bæði  útvarpi  og</p>
<p>sjónvarpi,  og  at  peningurin  fer  í  ein <em type="italic">miðlagrunn</em>,  ið  hevur  til  endamáls  at  styrkja </p>
<p>miðlatilboðið í Føroyum. Allir miðlar kunnu søkja úr grunninum til endamál, ið fremja</p>
<p>betri miðlainnihald. Til ber ikki við vissu at siga, hvørja ávirkan skipanin fær á privatu</p>
<p>miðlarnar.  Spurningurin  er,  um  privatu  miðlarnir  missa  enn  fleiri  pengar,  ella  um</p>
<p>peningurin úr grunninum gevur teimum størri fíggjarliga orku.</p>
<p>Miðlagrunnurin  hevur  til  endamáls  at  stuðla  føroysku  miðlunum.  Bæði  privatu</p>
<p>miðlarnir  og  Kringvarpið  hava  tørv  á  peningi  til  framleiðslu  av  góðum  og  álítandi</p>
<p>innihaldi. Henda tørv kann miðlagrunnurin í ávísan mun nøkta.</p>
<p>Arbeiðsbólkurin metir, at rættast er, at kringvarpsgjaldið verður MVG-frítikið, og at</p>
<p>gjaldið  hækkar  samsvarandi,  soleiðis  at  borgarin  rindar  somu  upphædd  sum  í  dag.</p>
<p>Hetta  kann  vera  ein  góð  teknisk  loys,  um  eitt  politiskt  ynski  er  um  at  uppraðfesta</p>
<p>Kringvarpið.  Í  dag  rinda  fólk  beinleiðis  til  Kringvarpið.  Hetta  er  ein  upphædd,  ið</p>
<p>Kringvarpið  fær.  Samstundis  skal  Kringvarpið  lata  25%  av  hesi  upphædd  aftur  til</p>
<p>landskassan, ið er MVG. Hetta er eisini at gera óneyðugan mun á skrivaða og talaða</p>
<p>orðinum. Í dag eru bøkur og dagbløð MVG-frítikin. Umframt at geva Kringvarpinum</p>
<p>einar  10  mió.  kr.  í  meirinntøkum,  rindar  fólkið  ikki  meira  í  kringvarpsgjaldi,  um  tað</p>
<p>verður  MVG-frítikið.  Hinvegin  merkir  hetta,  at  landskassin  missir  pening.  Hvussu</p>
<p>peningurin skal finnast, er ein politisk raðfesting, sum støða ikki er tikin til. Hyggja vit</p>
<p>eftir  skandinavisku  londunum,  rindar  borgarin  MVG  av  kringvarpsgjaldinum  í</p>
<p>Danmark. Hinvegin er einki MVG á kringvarpsgjøldunum í Norra og Svøríki.</p>
<p>Í  samstarvi  við  Føroya  Tele  ber  til  at  talgilda  sjónvarpsrásina  hjá  Kringvarpinum,  so</p>
<p>allir  føroyingar  fáa  talgilda  atgongd  til  sendingarnar.  Stórur  partur  av  føroyingum</p>
<p>hava  longu  atgongd  til  nógvar  av  sendingunum,  sum  Kringvarpið  sendir,  men  sum</p>
<p>stovnurin  ikki  hevur  framleitt  ella  viðgjørt  málsliga.  Arbeiðsbólkurin  metir,  at</p>
<p>skilagott  er,  at  Kringvarpið  byrjar  at  samanseta  eina  føroyska  sendiskrá  burturav  –</p>
<p>hóast  hon  fyrstu  árini  væntandi  ikki  verður  umfatandi.  Við  tíðini  kann  Kringvarpið</p>
<p>menna  eina  sjálvstøðuga  føroyska  sjónvarpsrás,  ið  gevur  føroyingum  eitt  betri</p>
<p>føroyskt sjónvarpstilboð.</p>
<p>Niðanfyri  eru  4  uppskot,  ið  arbeiðsbólkurin  metir,  geva  miðlunum  betri  livikor  og</p>
<p>fólkinum betri innihald og miðlaútboð.</p>
<p><em type="italic">Uppskot 1: </em></p>
<p>Kringvarpsgjaldið verður MVG-frítikið. Hetta gevur Kringvarpinum umleið 10 mió. kr.</p>
<p>í  meirinntøkum  um  árið.  Kringvarpið  verður  goldið  við  føstum  gjaldi  yvir</p>
<p>skattaskipanina  og  varðveitir  rættin  at  varpa  lýsingar.  Fasta  gjaldið  verður</p>
<p>prístalsviðgjørt. Peningurin frá lýsingainntøkum verður settur í ein <em type="italic">miðlagrunn </em>undir </p>
<p>Mentamálaráðnum, ið hevur til endamáls at geva føroyingum betri miðlainnihald.</p>
<p>mió. kr. Inntøkur:  MVG-frítøka  Lýsingar í Miðlagrunnin - Aftur úr Miðlagrunninum  Útreiðslur:  Innkrevjing av kringvarpsgjaldinum 0,5</p>
<p><em type="bold">Samlað broyting í fíggjarætlan KVFs 7,5 </em></p>
<p><em type="italic">Uppskot 2:</em> </p>
<p>Kringvarpið verður goldið við føstum gjaldi yvir skattaskipanina og varðveitir rættin</p>
<p>at  varpa  lýsingar.  Fasta  gjaldið  verður  prístalsviðgjørt.  Peningurin  frá</p>
<p>lýsingainntøkum verður settur í ein <em type="italic">miðlagrunn </em>undir Mentamálaráðnum, ið hevur til </p>
<p>endamáls  at  geva  føroyingunum  betri  miðlainnihald.  Vigað  verður  upp  ímóti</p>
<p>vantandi  lýsingainntøkunum  hjá  Kringvarpinum  við  at  hækka  mánaðarliga  gjaldið</p>
<p>eftir leistinum í talvu 3, so gjaldið verður áleið 155 kr/mð fyri hvønn persón yvir 18 ár</p>
<p>- svarandi til uml. 3720 kr/ár fyri eitt húski við 2 persónum.</p>
<p>mió. kr. Inntøkur:  Økt kringvarpsgjald  Lýsingar í Miðlagrunnin - Aftur úr Miðlagrunninum  Útreiðslur:  Innkrevjing av kringvarpsgjaldinum 0,5</p>
<p><em type="bold">Samlað broyting í fíggjarætlan KVFs 3,5 </em></p>
<p><em type="italic">Uppskot 3:</em> </p>
<p>Kringvarpið verður goldið við føstum gjaldi yvir skattaskipanina og varðveitir rættin</p>
<p>at  varpa  lýsingar.  Fasta  gjaldið  verður  prístalsviðgjørt.  Kringvarpsgjaldið  verður</p>
<p>hækkað soleiðis, at Kringvarpið hevur somu inntøkur sum í dag. Gjaldið verður eftir</p>
<p>leistinum  í  talvu  3  góðar  145  kr/mð  fyri hvønn persón  yvir  18  ár  -  svarandi  til uml.</p>
<p>3480  kr/ár  fyri  eitt  húski  við  2  persónum.  Peningurin  frá  lýsingainntøkum  verður</p>
<p>settir  í  ein <em type="italic">miðlagrunn </em>undir  Mentamálaráðnum,  ið  hevur  til  endamáls  at  geva </p>
<p>føroyingum betri miðlainnihald.</p>
<p>mió. kr. Inntøkur:  Økt kringvarpsgjald 2,5 Lýsingar í Miðlagrunnin - Aftur úr Miðlagrunninum  Útreiðslur:  Innkrevjing av kringvarpsgjaldinum 0,5</p>
<p><em type="bold">Samlað broyting í fíggjarætlan KVFs  </em></p>
<p><em type="italic">Uppskot 4: </em></p>
<p>Kringvarpið  missir  rættin  at  varpa  handilslýsingar.  Kringvarpsgjaldið  verður  MVG</p>
<p>frítikið.  MVG-frítøkan  gevur  Kringvarpinum  umleið  10  mió.  kr.  í  meirinntøkum  um</p>
<p>árið.  Kringvarpið  verður  goldið  við  føstum  gjaldi  yvir  skattaskipanina.  Fasta  gjaldið</p>
<p>verður prístalsviðgjørt. Gjaldið verður eftir leistinum í talvu 3 umleið 145 kr/mð fyri</p>
<p>hvønn persón yvir 18 ár - svarandi til uml. 3480 kr/ár fyri eitt húski við 2 persónum.</p>
<p>mió. kr. Inntøkur:  MVG-frítøka  Ongar lýsingar - Útreiðslur:  Innkrevjing av kringvarpsgjaldinum 0,5</p>
<p><em type="bold">Samlað broyting í fíggjarætlan KVFs 4,5 </em></p>
<p><em type="bold">8 Útgangur </em></p>
<p>Óheftir  og  neyvir  miðlar  eru  grundvøllurin  undir  vælvirkandi  fólkaræðum.  Hesa</p>
<p>uppgávu megna privatu miðlarnir partvíst at røkja. Men sum álitið hevur víst á, er ein</p>
<p>óheftur  public  service-stovnur  avgerandi  fyri  samlaðu  miðlamyndina.  Ein</p>
<p>sjálvstøðugur  almennur  public  service-stovnur  gevur  fólkinum  og  samfelagnum</p>
<p>neyðugu  amboðini  til  at  virka  í  einum  nútímans  fólkaræði.  Tí  er  alneyðugt  at</p>
<p>samfelagið  tryggjar  miðlunum  lív  og  rúm.  Miðlarnir  skapa  eitt  opið  orðaskifti  og</p>
<p>stimbra  eina  kritiska  samfelagsliga  fatan  og  ikki  minst  kritiska  samfelagsliga</p>
<p>sjálvsfatan.</p>
<p>Uppskotini hjá arbeiðsbólkinum tryggja miðlunum betri karmar, men Kringvarpið fer</p>
<p>kortini  framhaldandi  at  merkja  sveiggj  í  inntøkunum,  tí  spæliinntøkurnar  eru</p>
<p>óstøðugar.  Fíggjarligu  umstøðurnar  hjá  Kringvarpinum  verða  kortini  betri  eins  og</p>
<p>fíggjarliga støðufestið.</p>
<p>Tað  er  av  altavgerandi  týdningi,  at  tey  politisku  ábyrgdarhavandi  ger  sær  greitt,</p>
<p>hvussu  tey  ynskir,  at  public  service  í  Føroyum  skal  skipast.  Arbeiðsbólkurin  hevur  í</p>
<p>tilmælinum víst á og mælir til, at fíggjarliga grundarlagið undir Kringvarpinum verður</p>
<p>styrkt,  so  fólkið  í  framtíðini  fær  eitt  betri  føroyskt  miðlatilboð.  Útboðið  av</p>
<p>útlendskum  tilfari  er  ovurhonds  stórt,  og  tá  analoga  sjónvarpssendinetið  verður</p>
<p>sløkt,  er  tørvur  á  peningi  til  framleiðslu  av  føroyskum  tilfari  til  sjónvarpsrásina  hjá</p>
<p>Kringvarpinum.  Føroyingar  eru  sjónvarpshyggjarar  fleiri  tímar  av  sjónvarpi,  men</p>
<p>tilfarið er ikki alt føroyskt, og tí er stóra avbjóðingin at kappast við útlendska tilfarið.</p>
<p>Fyri at geva Kringvarpinum góðar kappingarfyritreytir, skal Kringvarpið hava støðugt</p>
<p>fíggjarligt grundarlag.</p>
<p>Fíggjarliga grundarlagið hjá miðlunum er avgerandi fyri, hvør nøgdin og góðskan av</p>
<p>føroyska innihaldinum er. Og tað kostar meira at gera tilfarið, tá fólkagrundarlagið er</p>
<p>lítið. Hesa sannroynd heldur arbeiðsbólkurin, at politiska skipanin má góðtaka. Public</p>
<p>service  í  Føroyum  fer  altíð  at  kosta  munandi  meira  enn  í  øðrum  fjølmentari</p>
<p>samfeløgum. Fær Kringvarpið størri fíggjarligt rásarúm, verður framleiðslan av tilfari økt,  og  føroyski  stovnurin  stendur  sterkari  í  hørðu  kappingini  við  útlendsku</p>
<p>miðlarnar.  Útvarpið  hjá  Kringvarpinum  hevði  t.d.  gjørt  fleiri,  betri  og  meiri</p>
<p>viðkomandi sendingar um føroysk og altjóða viðurskifti sæð við føroyskum eygum.</p>
<p>Vegna  okkara  serstøðu  sum  lítið,  fólkafátækt  -  og  í  nógvum  førum  viðkvæmt</p>
<p>samfelag - er tað neyðugt at gjalda meira fyri public service enn onnur lond gera. Tað</p>
<p>er  neyðugt,  tí  public  service-stovnurin  tryggjar  samfelagnum  og  øllum</p>
<p>samfelagsbólkum  innlit  og  kunning  um  yvirskipað  og  ítøkilig  viðurskifti  um  alt</p>
<p>samfelagið; um allar fólkaræðisligar spælireglur; tryggjar øllum meirilutum kunnleika</p>
<p>um  allar  minnilutar  og  øllum  minnilutum  kunnleika  um  allar  meirilutar.  Hetta  eru</p>
<p>viðurskifti,  ið  eru  serliga  neyðug  at  byggja  upp  og  verja  í  mentanarliga  og  málsliga</p>
<p>smáum økjum.</p>
<p>Kringvarpið skal bæði gera sendingar, ið venda sær til allar føroyingar og samstundis</p>
<p>smalar  sendingar  til  ávísar  málbólkar  í  samfelagnum.  Kringvarpið  skal  savna</p>
<p>føroyingar  í  stórar  og  smáar  felagsskapir,  og  tað  er  av  stórum  týdningi,  hvat</p>
<p>føroyingar savnast um. Arbeiðsbólkurin heldur, at hetta gerst best við einari óheftari</p>
<p>public  service-skipan.  Hetta  krevur,  at  Kringvarpið  verður  fíggjarliga  raðfest  av</p>
<p>politisku skipanini, og at gjaldið, sum fer inn í skattaskipanina, verður prístalsviðgjørt.</p>
<p>Verður hetta ikki veruleiki, stendur Kringvarpið um nøkur ár aftur í somu støðu, sum</p>
<p>tað  ger  í  dag.  Hetta  hevur  fyrst  og  fremst  avleiðingar  fyri  borgararnar.  Teir  fáa  eitt</p>
<p>avmarkað og verri miðlatilboð, um gjaldið ikki fylgir prísgongdini í samfelagnum.</p>
<p>Uppskotini  hjá  arbeiðsbólkinum  tryggja  eisini  privatu  miðlunum  betri  kor.</p>
<p>Kringvarpið  fær  ikki  beinleiðs  lýsingainntøkur,  og  miðlagrunnurin  gevur  privatum</p>
<p>miðlum  atgongd  til  eyka  fíggjarmegi,  ið  gevur  føroyingum  betri  miðlar  í  framtíðini.</p>
<p>Verandi  støða  er  hvørki  góð  ella  haldbar  –  hvørki  fyri  privatu  miðlarnar  ella</p>
<p>Kringvarpið. Úrslitið er, at borgararnir hava eitt ov avmarkað miðlaútboð. Eitt sterkt</p>
<p>føroyskt  miðlaútboð  hevði  hinvegin  givið  fólkaræðinum,  málinum  og  einstaka</p>
<p>borgaranum eitt virði, ið hesi ikki kunnu vera fyriuttan. Samfelagið hevur ábyrgd av</p>
<p>at tryggja góðar miðlar, tí miðlarnir eru ein grundsúla í framkomnum fólkaræðum.</p>
<p><em type="bold">9 Yvirlit yvir hoyringarpartar </em></p>
<p type="listitem"> Kringvarp Føroya</p>
<p type="listitem"> Kringvarpsstýrið</p>
<p type="listitem"> Føroysk Miðlafólk</p>
<p type="listitem"> Føroya Blaðútgevarafelag</p>
<p type="listitem"> Samskifti</p>
<p type="listitem"> Kappingarráðið</p>
<p type="listitem"> Miðlahúsið</p>
<p type="listitem" xml:lang="dan"> Iktus</p>
<p type="listitem"> 10‘arin</p>
<p type="listitem" xml:lang="dan"> R2 Net</p>
<p type="listitem"> Starvsmannafelagið</p>
<p>13. apríl 2011 hevði arbeiðsbólkurin fund við Dansk Bladudgiverforening, sum hevði</p>
<p>ein av sínum fundum í Havnini.</p>
<p>12.  mai  2011  skipaði  Mentamálaráðið  saman  við  Norðurlandahúsinum  fyri</p>
<p>almennum fundi í Norðurlandahúsinum, har fyrrverandi svenski</p>
<p>mentamálaráðharrin,  Bengt  Gjöransson,  helt  fyrilestur  um  ”Miðlar  í  fólksins</p>
<p>tænastu”.</p>
<p><em type="bold">Keldur </em></p>
<p><em type="italic">Avmarkaður Marknaður, 1996. </em>Tórshavn </p>
<p>Álit um grønlendskar miðlar <span type="quote" xml:lang="dan">“Stærke medier – vi skaber fremtiden sammen”</span>, 2010</p>
<p xml:lang="dan">Baker,  C.  E.,  2007. <em type="italic">Media  Concentration  and  Democracy:  Why  Ownership  Matters. </em></p>
<p xml:lang="dan">New York: Cambridge University Press.</p>
<p xml:lang="dan">Curran,  J.,  Lyengar,  S.,  Lund,  A.B.  og  Salovaara-Moring,  I.,  2009.  ”Media  system,</p>
<p xml:lang="dan">public  knowledge  and  democracy:  a  comparative  study”,  European  Journal  of</p>
<p xml:lang="dan">Communication, 24 (1): 5-26</p>
<p xml:lang="dan">Dwyer, T., 2010. <em type="italic">Media Convergence. </em>Berkshire: Open University Press </p>
<p>Gallup Føroyar, gallup.fo</p>
<p>Hagstova Føroya, hagstova.fo</p>
<p xml:lang="dan">Lowe,  F.  G.  &amp;  Nissen,  S.N.,  2011. <em type="italic">Small  Among  Giants:  Television  Broadcasting  in </em></p>
<p xml:lang="dan"><em type="italic">Smaller Countries. </em>Göteborg: Nordicom. </p>
<p xml:lang="dan">Lund,  A.  B.,  Nord,  L.,  Roppen,  J.,  2009. <em type="italic">Nye  udfordringer  for  gamle  medier: </em></p>
<p xml:lang="dan"><em type="italic">skandinavisk public service i det 21. århundrede. </em>Göteborg: Nordicom </p>
<p xml:lang="dan">Lund,  A.  B.,  Willing,  I.,  Ørsten,  M.  B.,  2009. <em type="italic">Hvor  kommer  nyhederne  fra?:  Den </em></p>
<p xml:lang="dan"><em type="italic">journalistiske fødekæde i Danmark før og nu. </em>Århus: Forlaget Ajour. </p>
<p>Løgtingslóg nr. 22 frá 20. februar 1998 um kringvarp v.m.</p>
<p xml:lang="dan">McQuail, D., 2010. <em type="italic">Mass Communication Theory (6th ed). </em>London: Sage </p>
<p xml:lang="dan">Moring,  T.  &amp;  Godenhjelm,  S.,  2011.  Broadcasting  for  Minorities  in  Big  and  Small</p>
<p xml:lang="dan">Countries.  Í,  Lowe,  F.  G.  &amp;  Nissen,  S.N.,  2011. <em type="italic">Small  Among  Giants:  Television </em></p>
<p xml:lang="dan"><em type="italic">Broadcasting in Smaller Countries. </em>Göteborg: Nordicom, s. 179-202 </p>
<p>Public service sáttmáli millum Kringvarp Føroya og Mentamálaráðið, 2010</p>
<p xml:lang="dan">Resultatkontrakt mellem KNR og Naalakkersiumut for årene 2009 til og med 2012</p>
</body></document>