<document xml:lang="fao" id="no_id"><header><title/><genre code="admin"/><author><unknown/></author><wordcount>16969</wordcount><conversion_status type="standard"/><availability><license type="standard"/></availability><multilingual><language xml:lang="dan"/></multilingual><origFileName>2001.06 Tilmæli um sernámsfrøði.pdf</origFileName><metadata><uncomplete/></metadata><version>XSLtemplate $Revision: 187360 $; file-specific xsl  Revision; common.xsl  $Revision: 154948 $; </version></header><body><p>SERNÁMSFRØÐILIGI ARBEIÐSBÓLKURIN</p>
<p><em type="bold">TILMÆLI </em></p>
<p><em type="bold">UM </em></p>
<p><em type="bold">SERNÁMSFRØÐI </em></p>
<p><em type="bold">TILMÆLI </em></p>
<p>29. juni  2001</p>
<p xml:lang="dan">INNIHALD</p>
<p xml:lang="dan"><em type="bold">    INNGANGUR ............................................................................................. 4 </em></p>
<p><em type="bold">Verandi skipan</em>……………………………………………………………….......6 </p>
<p>1.2  Sernámsfrøði í søguligum høpi....................................................................................6 1.3  Skúlin á Trøðni.............................................................................................................8 1.4  Sernámsfrøðilig ráðgeving..........................................................................................12 1.5   Onnur tiltøk………………………………………………………………………………….14 1.5.1 Frítíðarheim og stuðulsskipan……………………………………………………………14 1.5.2 Heilsusystrar……………………………………………………………………………….15 1.5.3 Hjálpartól………………………………………………………………………..................16 1.6   Skipanir í øðrum londum………………………………………………………………… .17</p>
<p><em type="bold">    METING OG TILMÆLI ............................................................................... 19</em> </p>
<p>2.1  Meting av verandi skipan............................................................................................19 2.2  Tilmæli og bygnaðarbroytingar....................................................................................21 2.2.1  Greiningarmiðstøð.............................................................................................22 2.2.2  Rørslueind.........................................................................................................24 2.2.3  Traðarskúli.........................................................................................................25 2.2.4  Sinniseind..........................................................................................................26 2.2.5  Deyvadepil..............….......................................................................................27 2.2.6  Blindastovnur.....................................................................................................29 2.2.7  Serstovur............................................................................................................30 2.3  Leiðsluskipan og bygnaður..........................................................................................34</p>
<p><em type="bold">    ÍVERKSETAN .......................................................................................... 36</em> </p>
<p>3.1  Hvussu nýggja skipanin kann setast í verk.................................................................36</p>
<p><em type="bold">    FORMLIG VIÐURSKIFTI ............................................................................ 37</em> </p>
<p>4.1  Løgføðiliga grundarlagið............................................................................................38 4.2  Uppskot til løgtingslóg................................................................................................40</p>
<p><em type="bold">    BÚSKAPARLIGAR FORTREYTIR ................................................................ 42</em> </p>
<p>5.1  Inngangur...................................................................................................................43 5.2  Starvsfólkatørvur........................................................................................................45</p>
<p><em type="bold">FYLGISKJØL:  </em></p>
<p>1.  Arbeiðssetningur arbeiðsbólksins</p>
<p>2.  Sernámsfrøðilig skipan í Íslandi</p>
<p>3.  Serrnámsfrøðilig skipan á Bornholm</p>
<p>4.  Sernámsfrøðilig skipan í Svøríki</p>
<p xml:lang="dan"><em type="bold">INNGANGUR  </em></p>
<p>1.1  Inngangur</p>
<p>Arbeiðsbólkurin,  ið  settur  varð  av  Mentamálstýrinum  á  heysti  2000  fyri  at  kanna</p>
<p>sernámsfrøðiligt  virksemi  (sí  skjal  1 <em type="italic">Arbeiðssetningur</em><em type="bold">)</em>,  hevur  hildið  regluligar </p>
<p>fundir  síðani  í  desember  2000  og  arbeitt  uttan  formann  ella  fastan  skrivara.</p>
<p>Arbeiðsbýtið  hevur  verið  tillagað  eftir  serkunnleika  og  arbeiðsorku  tess  einstaka.</p>
<p>Vit hava hildið kunnandi fundir við foreldraráðið á Sernámsdeplinum, leiðararnar á</p>
<p>Sernámsdeplinum,  starvsfólk  á  skúladeild  Sernámsdepilsins,  ráðgevarar  á</p>
<p>Sernámsdeplinum,  Doris  Hansen,  formann  í  MBF,  umboð  fyri  stuðulsskipanina,</p>
<p>barnavernd,  sosialu  deild,  foreldur  og  fysioterapi  í  Klaksvík,  almannastjóran,</p>
<p>barnaserráðgevar á Almannastovuni, Blindastovnin, Sigruna Samuelsen fyrrverandi</p>
<p>leiðara  á  PPR  á  Bornholm,  umboð  fyri  Serstovnadeildina  og  Stuðulsskipanina,</p>
<p>starvsfólk í Almanna- og Heilsumálastýrinum, starvsfólk í Verkhúsinum Virkni og</p>
<p>leiðaran fyri heilsusystraøkinum.</p>
<p>Afturat  hesum  hava  vit  við  telefonsamrøðum,  skriftligum  tilfari  og  fundum  við</p>
<p>útlendskar serfrøðingar á vitjan her í  landinum  kunnað okkum  um  skipanina av tí</p>
<p>sernámsfrøðiliga virkseminum í Íslandi, Svøríki, Danmark og Noregi.</p>
<p>Fyri at koma nærri á tal við tann einstaka brúkaran ella onnur, ið varða av verandi</p>
<p>skipan, fingu vit tilevnað eina heimasíðu og gjørdu harvið eina roynd at koma á tal</p>
<p>við  øll tey, ið  hava hug  at  geva okkum  góð ráð  og leiðbeiningar.  Heimasíðan var</p>
<p>opin  og  tøk  í  tveir  mánaðir,  og  undirtøkan  var  rættiliga  góð.  Serliga  hava  nógv foreldur  nýtt  høvi  til  at  ráðleggja  okkum,  gera  viðmerkingar,  seta  fram  ynski  og</p>
<p>eggja okkum til. Pedagogar og fysioterapeutar hava í stóran mun gjørt vart við seg,</p>
<p>og viðmerkingar hava eisini verið frá lærarastættini. Vit hava síðani heimasíðan læt</p>
<p>aftur, 1. juni 2001, arbeitt við at knýta viðmerkingar og góð ráð upp í tað endaliga</p>
<p>álitið og samstundis arbeitt við lógfrøðiligum og búskaparligum fortreytum fyri at</p>
<p>hetta álit kann gerast veruleiki.</p>
<p><em type="bold">VERANDI SKIPAN </em></p>
<p>1.2  Sernámsfrøði í søguligum høpi</p>
<p>Í fólkaskúlalógini frá 1962 varð ásett, at tey børn, ið onkursvegna ikki kunna fylgja</p>
<p>við í vanligari undirvísing, skuldu fáa skipaða serfrálæru. Henda lógaráseting birti</p>
<p>upp  undir,  at  skjøtil  varð  settur  á  miðvísa  serundirvísing  í  fólkaskúlanum,  og  ein</p>
<p>serundirvísingarráðgevi  varð  settur  í  starv  hjá  skúlastjórnini.  Arbeiði  hansara</p>
<p>fevndi  fyrst  og  fremst  um  vegleiðing  av  næmingum  við  lesi-,  skrivi-  og</p>
<p>roknitrupulleikum.  Tey  børn,  ið  høvdu  størri  brek  og  álvarsligar  trupulleikar,    t.d.</p>
<p>blind, deyv ella evnaveik vórðu send á serskúlar ella serstovnar í Danmark.</p>
<p>Sama ár,  í 1962, setti deyvaskúlin í Keypmannhavn eina deild á stovn í Tórshavn.</p>
<p>Hesin  skúlin  fór  skjótt  undir  at  veita  øðrum  enn  einans    tali-  og  hoyribrekaðum</p>
<p>næmingum undirvísing. Rørslubrekað, blind og lesiveikir næmingar komu hagar at</p>
<p>ganga  í  skúla  og  seinni  eisini  evnaveik.  Skjótt  fekk  skúlin  navnið  Statens</p>
<p>Specialskole  og  varð  í  1969  skipaður  sum  sjálvsognarstovnur  undir  danska</p>
<p>Sosialmálaráðnum.    Í  1976  fekk  skúlin  nýtt  navn:  Føroya  Spesialskúli  -  Skúlin  á</p>
<p>Trøðni  og flutti tá inn  í verandi  skúlabygning við  síðuna av Venjingarskúlanum á</p>
<p>Frælsinum í Havn.</p>
<p>Fólkaskúlin menti eisini sína serundirvísing í seksti- og sjeytiárunum og fór stigvíst</p>
<p>undir at undirvísa og stuðla næmingum við ymiskum brekum.</p>
<p>Gongdin  varð  sostatt  tann,  at  vit  fingu  tvær  ymiskar  skipanir  í  Føroyum.  Báðar</p>
<p>skipanirnar tóku sær av serundirvísing og sernámsfrøðiligum stuðli, og samstarvið</p>
<p>og sambandið ímillum hesar báðar skipanir var lítið og einki.</p>
<p>Í  1979  fingu  vit  aftur  nýggja  fólkaskúlalóg,  har  ikki  varð  tikið  fyrivarni  fyri</p>
<p>serundirvísing til tey børn, ið ikki kunna fylgja vanligari undirvísing. Í lógini varð</p>
<p>ásett,  at  øll  børn  høvdu  rætt  til  skúlagongd  í  heimaskúlanum.  Nýggja  lógin  og</p>
<p>nýggjur  hugburður  yvirhøvur  førdu  við  sær,  at  illa  brekaðir  næmingar  byrjaðu  í</p>
<p>størri  mun  at  ganga  í  vanligum  fólkaskúlum.  Gongdin  síðani  hevur  verið,  at</p>
<p>seinastu 10-15 árini hava flest øll børn gingið í skúla í heimbygdini, hóast tey hava</p>
<p>ymisk  brek,  og  færri  og  færri  næmingar  hava  gingið  á  Skúlanum  á  Trøðni  (uml.</p>
<p>13o næmingar í 1976/77, 39 næmingar 2000/2001)</p>
<p>Tá  ið  fíggjarstuðulin  frá  danska  statinum  broyttist  til  heildarveiting</p>
<p>(blokkstuðulsskipanin), varð Skúlin á Trøðni (1. januar 1989) lagdur undir Føroya</p>
<p>Landsstýri, og peningur, ið veittur varð av danska statinum til rakstur av skúlanum,</p>
<p>fór inn í blokkin.</p>
<p>Sama  ár  gjørdi  landsstýrið  av,  at  Skúlin  á  Trøðni  skuldi  leggjast  undir</p>
<p>Landsskúlafyrisitingina  og  virka  sum  tænastustovnur  hjá  fólkaskúlanum.</p>
<p>Samstundis  heitti  landsstýrið  á  landsskúlastjóran  at  gera  uppskot  til  nýggjar</p>
<p>viðtøkur og reglugerðir fyri Skúlan á Trøðni, ið eitt nú ásettu, at skúlin ikki longur</p>
<p>var sjálvsognarstovnur, og samstarvið við fólkaskúlan skuldi økjast.</p>
<p>Landsskúlastjórin  setti  nevnd  at  fyrireika  hetta,  og  hon  kom  til  ta  niðurstøðu,  at</p>
<p>neyðugt  var  við  formligum  reglum  viðvíkjandi  mannagongd,  fyri  at  skúlin  kundi</p>
<p>verða  fastur  og  natúrligur  liður  í  sernámsfrøðiliga  virkseminum  hjá</p>
<p>undirvísingarverkinum.</p>
<p>Nevndin  metti  tað  tó  ikki  vera  neyðugt  við  serstakari  lóg  og  at  til  bar  at  nýta  tær</p>
<p>heimildir, ið eru í skúlalógum. Burtur úr hesum kom eitt uppskot til kunngerð um</p>
<p>sernámsfrøðiliga ráðgeving, og við støði í hesum samtykti landsstýrið kunngerð frá</p>
<p>17/10  1990  um  sernámsfrøðiliga  ráðgeving,  har  m.a.  varð  ásett,  hvørjar</p>
<p>arbeiðsuppgávur  sernámsfrøðiliga  ráðgevingin  skuldi  hava.  Ásett  varð  eisini,  at</p>
<p>Skúlin á Trøðni skuldi vera almennur skúli innan føroyska fólkaskúlan.</p>
<p>Tá  ið  Skúlin  á  Trøðni  kom  yvir  á  føroyskar  hendur,  fekk  Føroya  Lærarafelag</p>
<p>samráðingarrættin fyri bæði lærararnar og barnagarðslærararnar á skúlanum.</p>
<p>Í  flutti tann sokallaða Sernámsfrøðiliga Ráðgevingin av</p>
<p>Landsskúlafyrisitingini  út  á  Skúlan  á  Trøðni  og  fekk  samstundis  rættin  at  avgera,</p>
<p>hvørjir  næmingar  kunnu  ganga  á  skúlanum.  Fyrr  hevði  ein  nevnd  við</p>
<p>landslæknanum  og  umboðum  frá  almannaverkinum,  skúlanum  og  skúlaverkinum</p>
<p>hetta  um  hendi.  Spurningurin  um  veruliga  samskipan  av  sernámsfrøðiliga</p>
<p>virkseminum  til  eina  eind  varð  tikin  uppaftur  í  1997,  og  ein  arbeiðsbólkur  við</p>
<p>umboðum  frá  Sernámsfrøðiligu  Ráðgevingini,  leiðsluni  á  Skúlanum  á  Trøðni  og</p>
<p>Landsskúlafyrisitingini viðgjørdi málið av nýggjum.</p>
<p>Semja var í hesum bólkinum um nýggjan bygnað, har alt sernámsfrøðiligt virksemi</p>
<p>skuldi  skipast  í  eina  eind.  Í  skrivi  dagfest  9.  mai  1997  heitti  landsskúlastjórin  á</p>
<p>landsstýrismannin  um  at  fremja  ætlanina  um  eina  sernámsfrøðiliga  eind  í  verki.</p>
<p>Landsstýrismaðurin  tók  undir  við  hesum  og  heitti  á  skúlafyrisitingina  um  at  gera</p>
<p>uppskot um, hvussu virksemið kundi skipast. Skúlafyrisitingin mælti til sum fyrsta</p>
<p>stig fyri endaligari samanlegging, at seta á stovn ein Sernámsdepil, ið skuldi fevna</p>
<p>um alt sernámsfrøðiligt virksemi hjá undirvísingarverkinum, og at</p>
<p>Sernámsfrøðiliga Ráðgevingin  og Skúlin á Trøðni  skuldu leggjast  til  henda stovn.</p>
<p>Sernámsdepilin  skuldi  afturat  lógarásettum  uppgávum,  eitt  nú  víðari  ráðgeving  til</p>
<p>foreldur,  familjur,  skúlar,  stovnar  og  supervisión  til  starvsfólk,  ið  arbeiða  við  ella</p>
<p>hava  samband  við  børn  og  ung  við  sernámsfrøðiligum  tørvi,  at  hava  neyvt  og</p>
<p>regluligt samstarv við Almanna- og Heilsuverkið.</p>
<p>Sostatt húsast nú tær báðar gomlu skipanirnar undir sama taki við øktum samstarvi,</p>
<p>ið tó til tíðir hevur gingið heldur illa. Starvsfólkini á Skúlanum á Trøðni fýlast á, at</p>
<p>tey verða tikin ov lítið upp á ráð, og at setanar- og arbeiðsviðurskifti teirra ongantíð hava  verið  útgreinað  til  lítar.  Enn  í  dag  er  júst  hetta  sera  ógreitt,  og  eitt  nú  verða</p>
<p>starvsfólk  (lærarar  og  pedagogar)  við  somu  útbúgving,  sama  starvsøki  og  somu</p>
<p>ábyrgd  lønt  á  ymiskan  hátt.  Tey  hava  gjørt  vart  við  hetta  ferð  eftir  ferð  og  m.a.</p>
<p>greitt  úr  hendi  tvey  skriv,  ið  eru  send  myndugleikum  og  øðrum,  ið  varða  av</p>
<p>økinum, <em type="italic">Frágreiðing  um  Sernámsdepilin</em>    9/5  1999,  og <em type="italic">Uttan  heimild,</em>  8/6  2000. </p>
<p>Eisini  leiðarastarvið  hevur  havt  ógreiðan  karm,  og  yvirhøvur  kann  sigast,  at</p>
<p>vantandi  samband  við  ta  almennu  fyrisitingina  og  ráðaloysi  frá  almennari  síðu  at</p>
<p>útgreina  serskúlavirksemi  í  síni  heild  og  finna  virkseminum  tryggar  og  fastar</p>
<p>karmar  hevur  eyðkent  gerandisdagin  á  Skúlanum  á  Trøðni  ella  núverandi</p>
<p>Sernámsdepilsskúlanum í alt ov langa tíð.</p>
<p>Í  veruleikanum  standa  sernámsfrøðiligu  málini  nú  á  hesum  grundarlagi,  men</p>
<p>framhaldandi  er  støðan  ikki  greidd  til  fulnar  viðvíkjandi  lógarheimildum  og</p>
<p>starvsfólkaviðurskiftum,  og  enn  fer  alt  ov  nógv  orka  til  bygnaðartogtogan  og</p>
<p>heimildartogtogan,  meðan  tað  fakliga  kjakið  og  tann  fakliga  menningin  liggja  á</p>
<p>láni.</p>
<p>Seinasta  bygnaðaruppskotið,  ið  fram  er  komið, <em type="italic">Kunngerð  um  sernámsfrøðiligt </em></p>
<p><em type="italic">virksemi</em>, ið gjørd varð síðsta ár av leiðslu Sernámsdepilsins, er ongantíð sett í verk. </p>
<p>Henda  kunngerð  varð  send  út  til  hoyringar  og  fekk  rættiliga  mótstøðu  m.a.  frá</p>
<p>foreldrabólkum, ið fýltust á, at fakliga innihaldið viðvíkjandi kanning, stimbran og</p>
<p>røkt av børnunum als ikki verður tryggjað við kunngerðini.</p>
<p>1.3  Skúlin á Trøðni</p>
<p>Skúlin á Trøðni, núverandi skúlaeind Sernámsdepilsins, hevur um hendi sera ymist</p>
<p>virksemi.</p>
<p>Í  smábarnadeildini,  0-7  ár,  starvast  6  pedagogar,  harav  tríggir  við</p>
<p>serpedagogútbúgving. Ein serlærari hevur eygleiðing og vegleiðing av smábørnum</p>
<p>við  talutrupulleikum  sum  ábyrgdarøki,  og  afturat  hesum  er  eitt  fysioterapeutstarv</p>
<p>knýtt at eygleiðing smábarnadeildarinnar.</p>
<p>Starvsfólk smábarnadeildarinnar hava bæði børn til dagliga viðgerð, ansing og røkt,</p>
<p>men røkja í løtuni fyrst og fremst eina kanningar- og vegleiðingaruppgávu av sama</p>
<p>aldursbólki.  Virksemið  sum  barnagarðseind  skuldi  leggjast  niður  fyri  tveimum</p>
<p>árum  síðan,  soleiðis  at  børn  einans  komu  til  vegleiðingar  og  eygleiðingar  stytri</p>
<p>tíðarskeið,  men  vegna  trýst  frá  foreldrum  hava  nøkur  fá  børn  enn  sína  dagligu</p>
<p>gongd í smábarnadeildini.</p>
<p>Lítil  børn,  har  illgruni  er  um  brek  ella  menningartrupulleikar,  koma    í</p>
<p>smábarnadeildina til kanningar og greiningar eftir áheitan frá læknum, serlærarum,</p>
<p>pedagogum,  heilsusystrum  og  foreldrum.  Smábarnadeildin  hevur  í  sambandi  við</p>
<p>greiningina  eitt  ávíst  samstarv  við  barnadeildina  á  Landssjúkrahúsinum  (eitt  nú</p>
<p>regluligar  fundir  við  Odmar  Færø,  yvirlækna)  og  somuleiðis  aðrar  fakbólkar  á</p>
<p>Sernámsdeplinum,  fysioterapeutar,  talulærarar  og  onnur,  ið  varða  av  økinum,</p>
<p>harímillum sálarfrøðingar, sjónráðgevar, deyvaráðgevar o.o.</p>
<p>Haraftrat   koma nøkur børn regluliga til  serliga talufrálæru í  smábarnadeildini,  og</p>
<p>hetta verður bæði røkt av serpedagogum frá smábarnadeildini, men eisini  av einum</p>
<p>smábarnatalulærara frá Tórshavnar kommunu í samstarvi við ein taluserfrøðing, ið</p>
<p>er í hálvum starvi á Sernámsdepilinum.</p>
<p>Í løtuni hava 5 børn fast tilknýti til smábarnadeildina, tey eru øll fjølbrekað. Í fjør</p>
<p>(ár 2000) komu 150 børn hagar at verða eygleidd og kannað.</p>
<p>Á skúladeildini, har 39 skúlabørn við serligum tørvi hava sína dagligu skúlagongd,</p>
<p>starvast  15  lærarar,  ein  pedagogur,  og  eitt  fysioterapeutstarv  verður  nýtt  til  henda</p>
<p>partin  av  virkseminum.  Har  fer  ikki  fram  skipað  eygleiðing,  greining  ella</p>
<p>vegleiðing.  Tó  hevur  fyrr  (í  fyrru  helvt  av  nítiárunum)  verið  roynd  ein</p>
<p>eygleiðingarskipan av fólkaskúlabørnum við serligum tørvi.</p>
<p>Fýra av teimum fimtan lærarunum starvast sum deyvalærarar á</p>
<p>Venjingarskúlanum,  men  hoyra  umsitingarliga  og  fakliga  til  skúlaeind</p>
<p>Sernámsdepilsins. Burtursæð frá teimum deyvu næmingunum eru flestir næmingar</p>
<p>í  skúlaeindini  á  Sernámsdeplinum  menningartarnaðir,  av  teimum  eru  nakrir</p>
<p>fjølbrekaðir,  tvs  bæði  rørslutarnaðir,  deyvir  og  menningartarnaðir,  og  har  ganga</p>
<p>eisini nakrir næmingar, ið hava sálarligar ella atburðarligar trupulleikar. Lærararnir</p>
<p>hava  samstarv  við  aðrar  fakbólkar  á  staðnum,  tali-hoyrilærarar,  og  sálarfrøðingar,</p>
<p>men  tó  als  ikki  í  nøktandi  mun,  og  sum  er  verða  fleiri  og  fleiri  sertímar  nýttir  til</p>
<p>kanning  og  eygleiðing  úteftir,  meðan  tað  tvørfakliga  virksemið  minkar  á  sjálvari</p>
<p>skúladeildini,  og  starvsfólkini  harmast  um  hetta.  Til  verandi  virksemi  halda  tey</p>
<p>eisini,  at  tørvur  er  á  størri  fysioterapiorku,  fleiri  pedagogum,  og  at  ergoterpeutur</p>
<p>verður settur í starv.</p>
<p>Skúlin  á  Trøðni,  ið  er  ein  partur  av  Sernámsdepilnum,  og  nýtir  nú  hetta  heitið,</p>
<p><em type="italic">Sernámsdepil</em>,  byrjaði sum nevnt sum talu-hoyriskúli, og helst er hetta orsøkin til, </p>
<p>at hann er rættiliga væl útgjørdur á hesum øki. Serkunnleikin  og tillagingin hevur</p>
<p>eisini  verið  størst  á  tali-hoyriøkinum.  Har  er  hoyritólatænasta  fyri  alt  landið,</p>
<p>hoyritólaverkstaður,  og  har  verða  hoyrikanningar  gjørdar  (uml.  800  viðskiftafólk</p>
<p>um árið). Bæði børn og vaksin við talubreki kunnu koma til taluviðgerð stytri ella</p>
<p>longri  tíðarskeið  á  taludeild  skúlans,  ið  húsast  lutvíst  í  teimum  gomlu</p>
<p>húsavarðarhúsunum  á  Frælsinum  og  lutvíst  í  smábarnadeildini.  Uml.  200  fólk</p>
<p>koma  hagar  árliga  til  kanningar,  viðgerðar  og  leiðbeiningar.  Fast  samstarv  er  í</p>
<p>hesum  sambandi  við  oyrnalæknan  á  LS,  og  tað  danska  gómaráðið,  ið  veitir</p>
<p>serfrøðitænastu til børn við varra/gómkloyvan, vitjar regluliga á skúlanum.</p>
<p>Afturat gómaráðnum fær Sernámsdepilin í samstarvi við heilsuverkið, heilsuverkið</p>
<p>rindar  og  skipar  fyri,  regluliga  vitjan  av  ortopediskum  barnaskurðlækna  og</p>
<p>barnanervafrøðingi  frá  Ríkissjúkrahúsinum  í  Keypmannahavn  og  somuleiðis  av</p>
<p>barnasálarlækna og barnasálarfrøðingi frá Odense.</p>
<p><em type="bold">Hølisviðurskifti </em></p>
<p>Sernámsdepilshølini á Frælsinum í Havn eru býtt upp í 6 lonir, ið allar fyrr vórðu</p>
<p>nýttar  til  skúlavirksemi.  Í  tí  einu  húsast  nú  leiðslan  og  tey,  ið  varða  av</p>
<p>serundirvísing  fólkaskúlans.  Í  aðrari  lon  er  smábarnadeildin  við  bæði</p>
<p>eygleiðingarvirksemi og talufrálæru til børn undir skúlaaldri. Í tí triðju lonini ganga</p>
<p>fjølbrekað  skúlabørn,  ið  hava  nógva  røkt  fyri  neyðini,  og  tvær  lonir  hýsa  øðrum</p>
<p>skúlavirksemi, tvs. næmingum, ið eru menningartarnaðir, sálarliga sjúkir ella hava</p>
<p>stórar  innlæringar-  og  atburðartrupulleikar.  Harav  verður  tann  eina  lonin  nýtt  til</p>
<p>ymisk verkstøð og viðgerðarhøli. Í tí sættu og niðastu lonini eru uppvenjingarhøli,</p>
<p>tvs.  fimleikahøll  og  svimjihylur,  har  m.a.  fysioterapeutisk  viðgerð  verður  givin.</p>
<p>Felags  fyri  allar  lonirnar  er  ein  samkomuhøll,  ið  er  karmur  um  tey  dagligu</p>
<p>fríkorterini  og  eitt  nú  morgunsang.  Ein  partur  av  hølunum,  ið  liggja  mitt  í</p>
<p>skúlanum, verða nýtt til skrivstovur og hoyrikanningar.</p>
<p>Sum  tað  sæst  av  hesi  gjøgnumgongd  hava  nøkur  av  teimum  veikastu  børnunum</p>
<p>sína  dagligu  skúlagongd  á  einum  staði,  har  nógv  rensl  og  ferðsla  fer  fram.  Fólk</p>
<p>koma og fara stútt og støðugt í  ymiskum ørindum. Hagar koma vaksin og børn at</p>
<p>hitta fólkaskúlaserfrøðingar. Starvsfólk aðrastaðni úr kervinum, brúkarar og onnur</p>
<p>koma til ymiskt fundarvirksemi. Fólk koma til hoyrikanningar, at royna hoyritól og</p>
<p>keypa  smálutir  til  hoyritól.  Foreldur,  stuðlar  og  børn  koma  til  eygleiðingar  og</p>
<p>kanningar.  Dagin  á  tamb  ganga  kend  og  ókend  oman  í  gjøgnum  allan  skúlan  til</p>
<p>venjingarhølini.  Hetta  ger  umhvørvið  ófriðaligt  og  larmandi,  karmarnir  broytast</p>
<p>støðugt, og hetta er beinleiðis í andsøgn við ta meginreglu, ið annars átti at verið, tá</p>
<p>ið umræður serskúlaumhvørvi.</p>
<p>Afturat  skúlahølunum  á  Frælsinum  eigur  skúlin  tvey  hús  í  vanligari  sethúsastødd</p>
<p>tætt  við  skúlan.  Í  øðrum  húsast  tann  ambulanta  taluviðgerðin  og  í  hinum  býr  ein</p>
<p>sálarfrøðingur,  men  fyrr  vóru  húsini  ávikavist  húsavarðarbústaður  og  frálæruhøli,</p>
<p>og fyri nøkrum árum síðan varð tað eina húsið eitt skifti nýtt sum næmingaheim.</p>
<p>Skúlaeind Sernámsdepilsins hevur næmingaheim úti á Argjum, har pláss er fyri 12</p>
<p>næmingum.  Á  næmingaheiminum  starvast  6  pedagogar  og  eitt  hjálparfólk.  Ein</p>
<p>serligur  skúlabussur  koyrir  næmingarnar  til  og  frá  skúlanum  eftir  tørvi,  og  ein</p>
<p>bilførari røkir hesa uppgávu burturav.</p>
<p>Í dag eru hesi størv knýtt at skúladeildini á Sernámsdeplinum:</p>
<p>1 leiðari, ið er serlærari</p>
<p>2 fysioterapeutar</p>
<p>7 pedagogar</p>
<p>16 lærarar</p>
<p>3,5   tali/hoyrilærarar</p>
<p>1 húsavørður</p>
<p>4 reingerðingarfólk</p>
<p>1 ¾ skrivstovufólk</p>
<p>1 bilførari</p>
<p>6 pedagogar og 1 hjálparfólk á næmingaheiminum</p>
<p><em type="bold">Niðurstøða </em></p>
<p>Skúlin  á  Trøðni  ella  Sernámsdepilsskúlin  er  ein  sera  fjøltáttaður  stovnur,  ið  eigur</p>
<p>sína  egnu  serstøku  søgu.  Sum  tíðin  er  liðin,  er  hann  broyttur  frá  at  vera  eitt</p>
<p>menningarstað  fyri  tali/hoyribrekað  til  at  vera  skúli  fyri  als  kyns  brek  og  allar</p>
<p>aldursbólkar av børnum. Harafturat hevur hann skula lagað seg til nýggjan hugburð</p>
<p>og  almennar  avgerðir,  og  er  nú  bæði  ein  eygleiðandi,  vegleiðandi  og  viðgerandi</p>
<p>eind við sera víðum karmi.</p>
<p>Leiðarar hava komið og farið av sernámsdepilsskúlanum hesi seinastu árini, meðan</p>
<p>fyrrnevndar bygnaðarbroytingar hava ligið í luftini. Tey flestu, ið eru har í føstum</p>
<p>starvi, hava harafturímóti verið leingi undir lonini, og einans ein nýggjur lærari er</p>
<p>settur  í  starv  á  Sernámsdeplinum  síðan  1986.  Tey,  sum  komu  hagar  fyri  fimtan,</p>
<p>tjúgu ella tredivi árum síðan, hava sjálvsagt nógvar royndir við í førninginum, men</p>
<p>ikki er sjálvsagt, at royndirnar svara til nýggjar avbjóðingar. Tí ber heldur ikki til at</p>
<p>broyta  so  viðbrekið  starvsøki  uttan  samstundis  at  hjúkla  um  verandi  starvsorku,</p>
<p>menna hana í tráð við nýtt virksemi og virða tað, ið frammanundan er farið fram á</p>
<p>økinum.</p>
<p>Rákið frá almennari síðu hevur verið at økja heildarsamstarvið í skúlakervinum og</p>
<p>máa  út  tað  tvíbýti,  ið  sernámsfrøðiliga  skipanin  hevði  av  fyrstantíð.  Meiningin  er</p>
<p>greið,  men  starvsfólkini  á  Sernámsdepilsskúlanum  kenna  seg  als  ikki  sum</p>
<p>natúrligan  lut  í  eini  heild.  Í  staðin  fyri  spennandi  nýskapan  og  starvsfólkatrivnað</p>
<p>eru bæði starvsfólk og foreldur at brekaðum børnum ótrygg, ónøgd, vita ikki hvønn</p>
<p>veg tað ber, ella hvat tey í veruleikanum hava at halda seg til.</p>
<p>Sagt  við  øðrum  orðum,  er  arbeiðsøki  skúlans  víðkað,  samstundis  sum  tær  føstu</p>
<p>næmingarnir  eru  fækkaðir.  Ov  lítil  orka  hevur  verið  løgd  í  at  menna</p>
<p>serfrøðikunnleika,  tvørfakligt  samstarv  og  skipa  alt  arbeiðið  út  frá  fakligum<em type="bold"> </em></p>
<p>fortreytum. Kjarnin í starvi tess einstaka hevur ikki verið nóg væl útgreindur, og tí</p>
<p>ber illa til  at  geva teimum  ymisku starvsøkjunum greiðan karm og lýsa, hvat vit í</p>
<p>veruleikanum  hava  at  bjóða  tí  einstaka  barninum.    Orsøkirnar  til  hesa  gongd  eru</p>
<p>fløktar,  ymiskar  og  helst  heldur  ikki  eintýddar.  Eitt  er  tó  greitt,  at  soleiðis  sum</p>
<p>innanhýsis viðurskiftini  eru í  løtuni,  og  av tí at  brúkararnir eru ónøgdir,  er rætt at</p>
<p>gera  munandi  bygnaðarbroytingar.  Broytingar,  ið  verða  grundaðar  á  tvørfakliga</p>
<p>menning,  og  sum  hava  útgangsstøði  í  tí  einstaka  barninum  í  eini  stórari  heild  (sí</p>
<p>undir <em type="italic">Tilmæli og bygnaðarbroytingar</em>).  </p>
<p>1.4   Sernámsfrøðilig  ráðgeving</p>
<p>Ein serundirvísingarráðgevi varð settur í starv 1962. Hetta varð spírin til tann partin</p>
<p>av  Sernámsdeplinum,  ið  fyrr  æt  Sernámsfrøðiliga  Ráðgevingin.  Fyrrverandi leiðarin  av  hesi  skipan  er  í  dag  høvuðsleiðari  av  øllum  sernámsøkinum,  meðan</p>
<p>fyrrverandi  skúlastjórin  á  Skúlanum  á  Trøðni  er  deildarleiðari  í  skúladeild</p>
<p>Sernámsdepilsins.  Sernámsdepilin  skal  –  umframt  at  røkja  umrødda  skúlaeind  –  hava fakliga yvirumsjón við frálæru, menning og stimbran av børnum 0-18 ár kring</p>
<p>landið, ið onkursvegna hava serlig atlit fyri neyðini.</p>
<p>Í løtuni verður hetta arbeiði skipað soleiðis:</p>
<p>Á Sernámsdeplinum arbeiða aftrat leiðaranum, ið er lesiráðgevi:</p>
<p>2 sálarfrøðingar</p>
<p>½ sjónráðgevi</p>
<p>½ teknmálsráðgevi</p>
<p>½ fysioterapeutur</p>
<p>½ tali-hoyrilærari</p>
<p>1 skrivstovufólk</p>
<p>Hesi  starvsfólk  veita  tænastu  um  alt  landið,  kanna,  ráðgeva  og  vegleiða,  hvørt  á</p>
<p>sínum øki, og taka í felag støðu til uppbýti av tímatali til serligan tørv kring landið.</p>
<p>Hesin tørvur verður í dag røktur við eini veiting upp á uml. 12 milliónir, ið rindar</p>
<p>læraralønir til børn úti í fólkaskúlanum við serligum tørvi. Afturat hesum fær hvør</p>
<p>einstakur skúli sonevnda miðfirraða tímakvotu til serfrálæru. Skúlarnir skipa sjálvir</p>
<p>fyri,  hvussu  teir  nýta  hesa  tímakvotuna,  og  hon  verður  vanliga  nýtt  til</p>
<p>tveylæraraskipan  í  teimum  yngstu  flokkunum  ella  til  at  taka  næmingar  út  í</p>
<p>tíðarskeiðum til  frálæru í minni bólkum. Henda kvota er knýtt at  barnatalinum og</p>
<p>svarar til  0,11 vikutímar pr. næming.</p>
<p>Kring  landið  eru  serráðgevar,  ið  flestir  hava  tikið  serlæraraútbúgving,  sum</p>
<p>Landsskúlafyrisitingin  hevur  skipað  fyri  tvær  ferðir  tey  seinastu  15  árini.  Hesir</p>
<p>ráðgevar eru ikki í føstum starvi, men hava fingið tillutað ávíst tímatal, hvør við sítt</p>
<p>øki.  Fleiri  av  ráðgevunum  virka  eisini  sum  talilærarar,  og  summir  hava  vanligar</p>
<p>frálærutímar í einum skúla afturat nevnda servirksemi. Ráðgevarnir eru eitt slag av</p>
<p>bindiliði til Sernámsdepilin, kanna børn, hvør á sínum øki og eru við til at vísa til</p>
<p>víðari  kanningar  á  Sernámsdeplinum.  Teir  eru  eisini  við  til  at  kortleggja  tørvin  á</p>
<p>serfrálæru  á  sínum  øki  og  eru  mangan  samskiparar,  tá  ið  onnur  fakfólk,</p>
<p>sálarfrøðingar,  fysioterapeutur  ella  onnur  koma  á  gátt.  Serrágevarnir  og</p>
<p>talulærararnir hava íalt eitt tímatal, ið svarar til umleið 13 heiltíðarstørv.</p>
<p>Afturat  ráðgevavirkseminum  og  talilæraravirkseminum  verða,  sum  fyrr  er  nevnt,</p>
<p>umleið  12  millionir  játtaðar  til  serfrálæru  til  børn  við  serligum  tørvi  í</p>
<p>fólkaskúlunum  kring  landið,  og  haraftrat  eigur  so  tann  miðfirraða  tímakvotan  at</p>
<p>vera til taks eftir tørvi.</p>
<p>Flest øll, ið vit hava tosað við, eru samd um, at henda skipan, ið eigur at tæna øllum</p>
<p>fólkaskúlanum  og  vera  fakligt  stavnhald  fyri  alt  sernámsfrøðiligt  virksemi  í</p>
<p>landinum, er ov illa mannað og hevur ikki nóg góða tvørfakliga javnvág.</p>
<p>Brúkarin, tvs. skúlar, næmingar og foreldur fýlast á, hvussu torført og seinført er at</p>
<p>fáa  hjálp,  og  starvsfólkini  eru  samd  um  hetta.  Sigast  kann,  at  í  løtuni  megnar</p>
<p>skipanin  enntá  ikki  at  veita  føroyskum  skúlabørnum  bráðfeingis  sálarfrøðiliga</p>
<p>hjálp,  og  viðvíkjandi  kropsligari  menning  av  skúlabørnum,  ið  hava  veruliga  stóra</p>
<p>sansaskipanartrupulleikar,  hevði  tann  hálvi  terapeuturin  havt  nóg  mikið  at  gjørt  í</p>
<p>Suðuroynni einasamallari.</p>
<p>Flest øll eru starvsfólkini samd um, at torført er at finna tíð til tvørfakligt samstarv,</p>
<p>og    at  arbeiðið  í  løtuni  førir  við  sær  loysnir  og  tiltøk,  ið  áttu  at  verið  munabetri.</p>
<p>Ráðgevarnir kenna seg ótryggar í sessi, fýlast á, at virksemið í dag er ov smábýtt og</p>
<p>átti  at  fingið  fastari  karm,  og  at  starvsøkið  átti  at  verið  útgreinað  nærri.  Tosað</p>
<p>verður um lítlar tvørfakligar deplar sum eina loysn á hesum øki, tvs. starvsstøð, har</p>
<p>t.d.  ein  serlærari,  serpedagogur,  heilsusystir,  sálarfrøðingur,  terapeutur  og</p>
<p>sosialráðgevi  tæna  einum  øki  sum  eitt  toymi.  Sí  nærri  um  hetta  í  kapitlinum</p>
<p><em type="italic">Tilmæli og nýggjur bygnaður (Serstovur).</em> </p>
<p>Flestallir  persónligir  og  uppalingarligir  trupulleikar  eru  sera  samansettir  og  krevja</p>
<p>harvið  tvørfakliga  eygleiðing,  viðgerð  og  ráðgeving.  Ráðgevarnir  úti  á  skúlunum</p>
<p>og serfrøðingarnir á Sernámsdeplinum standa í flestu førum rættiliga einsamallir í</p>
<p>gerandisdegnum  og  noyðast  at  taka  stóra  tvørfakliga  ábyrgd.  Eitt  nú  áttu  øll  børn</p>
<p>við  talutrupulleikum,  stór  og  smá,  at  fingið  nágreiniliga  rørslu/sansakanning,  í</p>
<p>staðin  fyri  at  verða  viðgjørd  einvíst  sum  máltarnað,  og  er  samskiftistrupulleikin</p>
<p>stórur,  eigur  ein  sálarfrøðingur  at  vera  tann  leiðandi  tátturin  í  viðgerð  barnsins.</p>
<p>Úrslit  av  ov  eintýddari  eygleiðing  og  viðgerð  og  so  tað  afturat,  at  einans  verður</p>
<p>farið  í  holt  við  teir  størstu  trupulleikarnar  vegna  vantandi  starvsorku,  er  ein  av</p>
<p>høvuðsatvoldunum  til  ónøgd  brúkarans  og  vánaligan  starvsfólkatrivnað.  Hetta</p>
<p>kemur m.a. til sjóndar við, at serútbúgvin starvsfólk støðast illa í starvi og torført er</p>
<p>at manna serráðgevastørvini til lítar.</p>
<p>Allastaðni,  har  børn,  barnabrek  og  sernámsfrøðiligir  trupulleikar  verða  viðgjørdir,</p>
<p>er  stórur  tørvur  á  granskingarvirksemi  og  fakligari  menning  í  kjalarvørrinum  á  tí.</p>
<p>Eisini har eru vit eftirbátur, og gransking ella vísindaligt samstarv við eitt nú aðrar</p>
<p>lærustovnar  verða  valla  tikin  upp  á  tungu.  Hetta  er  eitt  týðandi  lið  aftrat,  ið</p>
<p>føroyska skúlasamfelagið má hava í huga og leggja doyin á at menna, ikki minst á</p>
<p>tí  sernámsfrøðiliga  økinum.  Í  kapitlinum <em type="italic">Tilmæli  og  bygnaðarbroytingar</em>,  verða </p>
<p>útgreindar  hugmyndir  um  eina  greiningarmiðstøð,  og  har  verður  mælt  til,  at</p>
<p>gransking og starvsfólkamenning verða mentar undir veingjabreiði støðarinnar.</p>
<p>Børn, ið onkusvegna hava tað trupult og ikki fáa munagóða viðgerð, enda vanliga</p>
<p>sum neyðloysn úti í almannakervinum, mangan við einum (ófaklærdum) stuðli sær</p>
<p>við lið. Lítið og einki samstarv er millum stuðulsvirksemið og skúlavirksemið, og</p>
<p>hetta  endurspeglar  eina  ferð  afturat  bæði  vantandi  fakorku,  serkunnleika,  og  ikki</p>
<p>minst  vantandi  vilja  ella  evni  at  finna  heildarloysnir  á  trupulleikum  barnsins  (sí</p>
<p>undir <em type="italic">Frítíðarheim og stuðulsskipan</em> og <em type="italic">Tilmæli og bygnaðarbroytingar</em>). </p>
<p><em type="bold">ONNUR TILTØK </em></p>
<p>1.5.1  Frítíðarheim og stuðulsskipan</p>
<p>Frítíðaransing  av  børnum  við  serligum  tørvi  fer  í  stóran  mun  fram  sum</p>
<p>stuðulsskipan.  Í  Havn  er  eitt  frítíðarheim  fyri  fólk  í  øllum  aldri,  Frítíðarheimið  í</p>
<p>Skrivaragøtu, og fyrr vórðu nøkur børn við serligum tørvi ansað har eftir skúlatíð.</p>
<p>Frítíðarheimið í Skrivaragøtu virkar nú sum døgnumlættingarheim, soleiðis at børn</p>
<p>og vaksin koma har einans ávís vikuskifti ella ávísar gerandisdagar og eru har eitt</p>
<p>ella  fleiri  samdøgur  í  senn.  Í  Klaksvík  er  Umlættingarheimið  Dáin,  har  skipað</p>
<p>verður  fyri  døgnumlætting  og  frítíðaransing  av  nøkrum  børnum  og  vaksnum  við</p>
<p>serligum  tørvi,  men  fleiri  børn  hoyra  eisini  undir  stuðulsskipanina  í  Klaksvík.  Í</p>
<p>Vágunum er eisini eitt lítið vikuskiftisumlættingarheim.<em type="bold"> </em></p>
<p>Nógv  børn  við  serligum  tørvi  verða  ansað  og  stimbrað  av  persónligum  stuðlum,</p>
<p>antin  til  umlættingar  eftir  vanliga  skúla/barnagarðstíð  ella  í  staðin  fyri  vanliga</p>
<p>ansing  og  stimbran  og  tá  vanliga  inni  í  einum  dagstovni.  Hetta  málsøki  kostar</p>
<p>umleið  44  milliónir,  harav  starvast  130  stuðlar  beinleiðis  hjá  Almannastovuni,  og</p>
<p>kosta  hesir  umleið  16  milliónir  kr,  meðan  Tórshavnar  og  Klaksvíkar  kommunur</p>
<p>hava hvør sína stuðulsskipan (Almannastovan rindar), ið tilsamans kosta umleið 28</p>
<p>milliónir  (tøl  fingin  til  vega  á  fundi  við  almannastjóran  og  barnaserráðgevar</p>
<p>Almannastovunnar 9. februar 2001).</p>
<p>Stuðlarnir eru mangan ófaklærd fólk, og teimum tørvar í flestu førum bæði at orð</p>
<p>verða sett á innihaldið í gerandisdegnum og somuleiðis at fáa vegleiðing um, hvat</p>
<p>til  ber at  gera, og hvat  serligur dentur eigur at  verða lagdur  á. Kortini fýlast  mest</p>
<p>sum øll, ið onkusvegna varða av økinum, á, at lítið og einki samband er millum ta</p>
<p>sernámsfrøðiligu  skipanina  og  stuðulsvirksemið.  Samstundis  gremja  flest  fakfólk,</p>
<p>sum annars hava barnið undir sínum starvsøki, seg um ov lítla tíð og arbeiðsorku,</p>
<p>og  tí  áttu  teir  persónligu  stuðlarnir  at  verið  ein  kærkomin  hjálp  til  at  fingið</p>
<p>hugmyndir og ætlanir um menning barnsins framdar í verki.</p>
<p>Eyðsæð  er,  at  her  er  tørvur  á  eini  heildarloysn  og  øktum  tvørfakligum  samstarvi.</p>
<p>Haraftrat  hava  stuðlarnir  í  fleiri  førum  ov  vánaligar  ella  tilvildarligar  karmar  um arbeiðið,  og  áttu  í  meiri  mun  at  kunnað  nýtt  tær  sernámsfrøðiligu  umstøður  og</p>
<p>karmar, ið barnið annars hevur.<em type="bold"> </em></p>
<p>Vit  hava  tosað  við  fleiri,  ið  hava  við  hetta  frítíðarvirksemi  at  gera,  og  flest  eru  á einum  máli  um,  at  sjálvt  stuðulsarbeiðið  er  eitt  einsligt  yrki,  har  starvsfólkini yvirhøvur hava torført við at støðast, og tí fáa nógv børn í heilum nýggjar stuðlar.</p>
<p>Gerandisdagur barnsins er haraftrat í alt ov stóran mun er kutaður upp av eindum,</p>
<p>ið hava lítið og einki fakligt samstarv.</p>
<p>Frítíðaransingin átti tí í framtíðini at verðið skipað sum ein natúrligur liður í øllum</p>
<p>sernámsfrøðiligum  arbeiði,  og  tað  eigur  at  áliggja  kontaktpersóni  ella  talsmanni</p>
<p>barnsins  at  samskipa  gerandisdagin,  soleiðis  at  hann  gagnast  barninum  best</p>
<p>gjørligt.</p>
<p>Frítíðarskúli  fyri  menningartarnað  í  tilknýti  til  Sernámsdepilin  er  dømi  um  eina</p>
<p>loysn.  Vælegnað  høli  standa  har  tóm  meginpartin  av  seinnapartinum.  Ein  tílík</p>
<p>heildarskipan undir fakliga væl útgreinaðum karmi ger arbeiðslagið betur, soleiðis</p>
<p>at tað slepst undan heilum stuðli til hvørt einstakt barn.</p>
<p>Eisini  annað  stuðulsvirksemi  í  landinum  enn  henda  frítíðarskúlaloysn  átti  at  verið</p>
<p>skipað í beinleiðis tilknýti til aðra fakliga stimbran, røkt ella skúlagongd og hoyra</p>
<p>fakliga  undir  ta  eind,  ið  barnið  annars  hoyrir  til.  T.d.  eiga  autistar  í  vardari</p>
<p>skúlaeind at fáa eina frítíðar- ella stuðulsskipan í tilknýti til skúlaeindina, og sama</p>
<p>er  galdandi  fyri  aðrar  bólkar  av  børnum  við  serligum  tørvi.  Í  hesum  sambandi</p>
<p>kunnu stuðuls- og ráðgevastørv verða flutt av Almannastovuni og kommunum út til</p>
<p>ta  eind,  ið  tekur  sær  av  barninum,  soleiðis  at <em type="italic">Traðarskúlin</em>  umsitur </p>
<p>stuðulsvirksemið  hjá  teimum  menningartarnaðu  børnunum,  og <em type="italic">Sinniseindin</em>  og </p>
<p>aðrar  tænastueindir  (sí  undir<em type="bold"> </em><em type="italic">Tilmæli  og  nýggjur  bygnaður</em>)  hava  sama  leiklut  á </p>
<p>sínum øki.</p>
<p>Somuleiðis  er  rætt  at  savna  nøkur  fá  stuðulsbørn,  ið  hava  átøkan  tørv,  í  einum</p>
<p>einstakum  barnagarði  í  tí  kommununi,  har  barnið  býr,  heldur  enn  at  spjaða  tey  á</p>
<p>ymiskar  stovnar.  Á  tann  hátt  ber  betur  til  at  samstarva  og  fáa  eina  dagliga</p>
<p>arbeiðsgongd  við  serfakligum  innihaldi  til  vega.  Dagstovnurin  sjálvur  fær</p>
<p>samstundis økta servitan, ið gagnast fleiri børnum.</p>
<p>1.5.2  Heilsusystrar</p>
<p>Kring  Føroyar  arbeiða  tilsamans  22  heilsusystrar  í  18  fulltíðarstørvum.  Tær  eru</p>
<p>setttar  undir  Almanna-  og  Heilsumálastýrinum.  Heilsusystrarnar  nýta  umleið</p>
<p>helvtina av arbeiðsorkuni til at kanna skúlabørn og vegleiða teimum, skúlunum og</p>
<p>teimum  avvarðandi  um  almennan  trivnað  og  heilsu.  Hin  helvtin  verður  fyrst  og</p>
<p>fremst  nýtt  á  pinkubarnaøkinum.  Heilsusystrastarvið  er  í  stóran  mun  eitt</p>
<p>fyribyrgjandi starv, og í  nógvum  førum nær ein  heilsusystir at beina einum lítlum</p>
<p>barni á rætta leið, soleiðis at menningin verður natúrlig og onnur tiltøk tí óneyðug.</p>
<p>Heilsusystrarnar  hava  sjálvar  tilevnað  serføroyskar  kanningar  m.a.  eina  fasta</p>
<p>forskúlakanning av 5-6 ára børnum, ið tekur mið av sansaskipan og er ein týðandi</p>
<p>táttur  í  fyrireiking  av  skúlabyrjan  barnsins.  Við  hesari  serkanning  royna  tær  at greina  tey  børn,  ið  onkusvegna  hava  serliga  sansastimbran  fyri  neyðini,  áðrenn</p>
<p>farið  verður  í  skúla.  Í  summum  førum,  um  barnið  er  í  yngra  lagi    ella  hevur  ikki</p>
<p>fótað sær til fulnar, ráða tær foreldrunum at lata barnið bíða eitt ár at fara í skúla,</p>
<p>soleiðis  at  barnið fær  eitt  eyka ár at  búnast  í.<em type="bold"> </em>Vegna ov lítla normering  eru tað tó </p>
<p>enn bara heilt fáar heilsusystrar, ið gjøgnumføra hesa kanningina.</p>
<p>Heilsusystrarnar  síggja  vanliga  ikki  børn  frá  16  mánaða  aldri  til  tey  eru  farin  í</p>
<p>skúla. Hetta átti  at verið útvíðkað við  eini fastari 2½ ára kanning og  omanevndu</p>
<p xml:lang="dan">forskúlakanning.</p>
<p>Heilsusystraøkið er vítt og fevnir m.a. um tvørfakligt samstarv við mest sum allar</p>
<p>heilsustættir aftrat  samstarvi  við  foreldur, pedagogisk  starvsfólk og almannaverk.</p>
<p>Heilsusystarnar ásanna tí, hvussu neyðugt er við fastari samstarvsskipan og at bæði</p>
<p>ábyrgd og skyldur verða fakliga útgreindar í meiri mun enn nú er. Tær eru í fleiri</p>
<p>førum  fyrstar  til  at  fáa  varhuga  av,  at  okkurt  er  áfatt  við  einum  barni,  og  eru  tí</p>
<p>mangan tann fakhópur, ið av fyrstantíð togar í  træðrirnar. Ymist er frá øki til øki,</p>
<p>hvussu lætt tílíkt samstarv fæst til vega, men  yvirhøvur halda tær tann tvørfakliga</p>
<p>táttin  vera ov tilvildarligan og tungan at dansa við, og hetta krevur bæði ov nógva</p>
<p>tíð og orku í mun til, hvat kemur burturúr. Tær eftirlýsa tí eina skipan, har tær eru</p>
<p>ein  natúrligur  liður  í  eini  tvørfakliga  væl  útgreinaðari  heild,  og  har  ábyrgd  og</p>
<p>skyldur hava fastan karm.</p>
<p>Í kapitlinum <em type="italic">Tilmæli og nýggjur bygnaður</em> verður nomið meira við tann tvørfakliga </p>
<p>leiklutin  hjá  eini  heilsusystur  og  skotið  upp,  hvussu  hetta  kann  fara  fram.  Har</p>
<p>kemur  fram,  at  ið  hvussu  so  er  eitt  starv  afturat  í  Norðoyggjum  og  eitt  starv  í</p>
<p>høvuðsstaðarøkinum er ein fortreyt fyri at fáa nøktandi tænastu á hesum øki. Skotið</p>
<p>verður  upp,  at  Heilsusystraøkið  verður  ein  natúrligur  liður  í  tí  sokallaðu</p>
<p>Sertænastuni.  Heilsusystrarnar  verða  harvið  fluttar  undir  Mentamálastýrið,  og</p>
<p>heilsusystraleiðarin  fær  skrivstovuhølir  í  hølum  Greiningarmiðstøðarinnar,  (sí</p>
<p><em type="italic">Greiningarmiðstøð</em> og <em type="italic">Búskaparligar avleiðingar og fotreytir</em>). </p>
<p>1.5.3  Hjálpartól</p>
<p>Hjálpartólamiðstøðin,  HTM,  ið  hoyrir  undir  Almannastovuna,  tekur  sær  av</p>
<p>hjálpartólum fyri børn eins og vaksin. Eitt sokallað <em type="italic">grein 18 ráð</em> tekur avgerðir um </p>
<p>tørv og játtan hesum viðvíkjandi.</p>
<p>Á barnaøkinum eru tað serliga rørslubrekað børn, ið hava hjálpartól fyri  neyðini. Í</p>
<p>onkrum  førum  er  talan  um  stórmál,  tí  tað  snýr  seg  um  eitt  nú  sethúsabroytingar,</p>
<p>samferðslu  og  at  laga  teir  fysisku  karmarnar  til  eina  heila  familju.  Ein  terapeutur</p>
<p>ella annar málsviðgeri á HTM er tí ein  persónur aftrat,  ið  hevur tætt samband við</p>
<p>barnið og tey avvarðandi.</p>
<p>Hjálpartólatørvurin verður mettur út frá neyvum kunnleika til barnið, lyndi tess og</p>
<p>rørsluførleika.  Tað  er  tí  ein  fyrimunur,  at  tann  terapeutur,  ið  hevur  barnið  um hendur og møguliga er kontaktpersónur ella talsmaður barnsins, eisini arbeiðir við</p>
<p>hjálpartólaspurningum.  Har  kann  ein  ávís  sameining  fara  fram  tvørtur  um</p>
<p>núverandi  mørk,  og|  á  sama  hátt  sum  Blindastovnurin  tekur  sær  av</p>
<p>blindahjálpartólum,  áttu  persónlig  hjálpartól  til  tað  rørslubrekaða  barnið  at  verið</p>
<p>málsøki  hjá  Rørslueindini  á  Greiningarmiðstøðini  (sí <em type="italic">Tilmæli  og  nýggjur </em></p>
<p><em type="italic">bygnaður</em>).  Hjálpartólamiðstøðin  eigur  tó  framhaldandi  at  vera  tann  stovnur,  ið </p>
<p>hevur  fakliga  og  fyrisitingarliga  ábyrgd  av  størri  broytingum  í  umhvørvi  barnsins</p>
<p>t.d. sethúsaumbygging, umbygging av skúla og dagstovni, serligum bilkeypi o.s.f.</p>
<p>1.6  Skipanir í øðrum londum</p>
<p>Skipanirnar í londunum kring okkum eru sera ymiskar, og hetta viðbrekna málsøki</p>
<p>verður  tugt,  tambað  og  tillagað  í  heilum.  Gongdin  yvirhøvur  vísir  okkum,  at  ikki</p>
<p>ber til at siga, at nøkur loysn er tann einasta rætta, men heldur má verða arbeitt við</p>
<p>opnum huga og gera tillagingar í takt við tíðina, tørvin og ta fakligu menningina í</p>
<p>samfelagnum.</p>
<p>Yvirhøvur  eru  skipanirnar  kring  okkum  tó  meira  fakuppbýttar,  enn  okkara  egna</p>
<p>skipan  er  í  løtuni.  Eitt  nú  tæna  grannalondini  blindum  og  deyvum  við</p>
<p>sjálvstøðugum  sereindum,  og  eisini  onnur  brek  hava  sínar  serligu  kanningar-  og</p>
<p>greiningarstøðir  ella  orkumiðstøðir.  Hesar  støðir  tæna  einum  stórum  øki,  einum</p>
<p>amti ella øllum landinum. Dømi um hetta eru Greiningar og Ráðgjafastöð Ríkisins í</p>
<p>Íslandi,  ið  greinir  og  veitir  ráðgeving  til  fýra  ymisk  barnafakøkir:  autistar  og</p>
<p>kontaktveik,  rørslubrekað,  størri  menningartarnað  børn  og  lítil  menningartarnað</p>
<p>børn.  Í  Svøríki  verður  átøk  tænasta  veitt  frá  Barnhabiliteringen  ella  frá  Barn  och</p>
<p>Ungdoms  Psykiatrien.  Í  Noregi  eru  somuleiðis  ymisk  kompetansusentur  og  í</p>
<p>Danmark  eru  ymiskar  sertænastur  til  tey  ymisku  brekini,  ið  veita  tænastu  um  alt</p>
<p>landið.  Fakmiðstøðirnar  eru  í  summum  førum  privatriknar  og  selja  tá  amtum  og</p>
<p>kommunum ráðgeving sína.</p>
<p>Rákið  kring  okkum  er  yvirhøvur  at  integrera  børn  -  serliga  tey  smáu  børnini  -  so</p>
<p>frægt sum til ber, men kortini ikki øll.</p>
<p>Autistar fáa í flestu førum stuðul og frálæru í lítlum, vardum eindum, ið eru knýttar</p>
<p>at  einum  ella  fleiri  vanligum  fólkaskúlum  sum  sereindir,  og  autistaøkið  verður</p>
<p>yvirhøvur  røkt  sum  eitt  serøki  við  heilt  serligum  viðgerðarhættum  og</p>
<p>heildarloysnum.</p>
<p>Tey menningartarnaðu hava ymiskar skipanir. Í Svøríki eru tvey sløg av serskúlum</p>
<p>fyri  henda  bólkin  í  teimum  størri  kommununum,  ein  fyri  tey,  ið  kunnu  móttaka</p>
<p>ávísa  fakfrálæru,  og  ein  annar  serskúli,  ið  ikki  koyrir  við  fakuppbýti,  men  heldur</p>
<p>sum  stimbrandi  verkstaður.  Aðrastaðni  í  Norðurlondum  virka  lítlar  fakeindir  fyri</p>
<p>menningartarnað við vanligar fólkaskúlar, og onkustaðni eru amtsserskúlar fyri tey mest menningartarnaðu, meðan lítlir serklassar eru við nakrar útvaldar fólkaskúlar</p>
<p>fyri tey, ið hava menningarbrek í minni mun.</p>
<p>Rørslubrekað  verða  vanliga  integrerað  við  eini  umhvørvistillaging  og  nógvari</p>
<p>kropsstimbran.  Hesi  børn  hava  eina  tvørfakliga  servitan  fyri  neyðini,  og  hetta</p>
<p>verður røkt á ymiskan hátt. Onkrastaðni virka heilsuverk og skúlaumhvørvi hvørt í</p>
<p>sínum lagi, men aðrastaðni verður roynt við mennandi heildarloysnum, soleiðis at</p>
<p>gerandisdagurin  er  likamsvenjing  í  leiki  og  starvi.  Nógv  rørslubrekað  børn  eru</p>
<p>haraftrat fjølbrekað og hoyra tá vanliga heldur undir øki teirra menningartarnaðu.</p>
<p>Tey,  sum  ikki  eru  brekað,  men  hava  av  øðrum  orsøkum  torført  við  at  fylgja  við</p>
<p>vanligari frálæru ella mennast felagsliga í sátt og samlyndi við onnur, verða vanliga</p>
<p>integrerað  í  vanligan  fólkaskúla  ella  dagstovn.  Har  fáa  tey  fakligan  stuðul  og</p>
<p>ráðgeving  frá  eini  PPR-eind  (tvørfakligum  bólki  við  serliga  sálarfrøðingum  og</p>
<p>serpedagogum  ella  serlærarum),  ið  varðar  av  kommununi  ella  einum  lítlum  amti.</p>
<p>Tá  ið  trupulleikarnir  á  hesum  sokallaða <em type="italic">gráa  økinum</em>  verða  ov  stórir  í </p>
<p>grannalondum okkara, ber vanliga til at søkja fakliga greining og ráðgeving frá eini</p>
<p>greiningarmiðstøð  (<em type="italic">kompetansusentri)</em>, t.d. innan psykiatriøkið. </p>
<p>Um skipanir annars í Íslandi, Svøríki og á Bornholm, sí skjølini 5, 6 og 7.</p>
<p><em type="bold">METING OG TILMÆLI </em></p>
<p>2.1  Meting av verandi skipan</p>
<p>Væl ber til at síggja, at nógv verður gjørt í tí føroyska samfelagnum fyri at hjálpa</p>
<p>einum  barni  við  serligum  tørvi  og  at  lætta  um  hjá  teimum,  ið  varða  av.</p>
<p>Heildarveitingin  til  alt  økið  táttar  árliga  í  90  milliónir.  3o  milliónir  til</p>
<p>Sernámsdepilin  íroknað  skúlaeind,  ráðgeving  og  serráðgevar  kring  landið.  12</p>
<p>milliónir  til  serliga  frálæru  í  fólkaskúlanum.  44  milliónir  til  stuðulsvirksemi.</p>
<p>Afturat  hesum  nýtir  Almannastovan  stórar  peningaupphæddir  til  at  senda  børn  av</p>
<p>landinum til onnur mennandi tiltøk til sertænastu, eygleiðing og viðgerð.</p>
<p>Hóast  hesar  upphæddir  kunnu  tykjast  høgar,  og  hóast  sjálv  skipanin  hevur  víðan</p>
<p>karm, ið ikki átti at forða fyri fakligari menning, so eru mest sum øll samd um, at</p>
<p>brúkarin - barnið við tí serliga tørvinum - fær ov lítið burturúr, og at mannagongdin</p>
<p>er ov tung og strevin fyri flestar familjur, so ikki er ilt at taka samanum:</p>
<p>- Alt ov lítil orka verður í dag løgd í skipaða greining av barninum av fyrstantíð og</p>
<p>tvørfakliga  vegleiðing  í  tættum  tilknýti  til  hetta.  Endalig  greining  tekur  ov  langa</p>
<p>tíð, upplýsingin til foreldrini stendur ov einsamøll og hongur mangan í leysari luft.</p>
<p>Foreldrini  verða  ørkymlað,  vita  ikki  hvønn  veg  tað  ber,  og  hvør  tekur  sær  av</p>
<p>teimum. Tey eru í summum førum fleiri ár um at fata, hvat veruliga er áfatt. Nógv</p>
<p>børn  verða  send  til  Danmarkar  til  greiningar  ella  koma  til  serlæknakanning  hjá</p>
<p>donskum læknum, ið vitja í Føroyum, og foreldrini verða í hesum sambandi oftani</p>
<p>upplýst  í  eini  handvending,  mangan  einstáttað  og  avskorið  frá  tí  tvørfakliga</p>
<p>kervinum,  ið  annars  átti  at  tikið  sær  av  barninum.  Ofta  verður  borðreitt  við  fleiri</p>
<p>sjúkugreiningum  til  somu  familju  og  haraftrat  á  donskum/latínskum  máli,  ið</p>
<p>fullfíggjar ruðuleikan.</p>
<p>-  Verandi  tímatalsskipan  er  óhóskandi.  Allir  starvsbólkar  mugu  starvast  uttan</p>
<p>klokku, fríkorter og annað, ið hoyrir vanligari skúlaskipan til. Starvsfólkið fer ikki</p>
<p>heim frá tí veika næminginum við einum hópi av stílum at rætta og fyrireikar seg ikki á sama hátt sum til vanliga floksundirvísing. Arbeiðið kann tí ikki samanberast</p>
<p>við  annað  undirvísingararbeiði  í  fólkaskúlanum.  Umhvørvið  líkist  meira  einum</p>
<p>verkstaði  enn  einum  skúla.  Aftrat  eygleiðingartímunum  koma  tvørfakligir  fundir,</p>
<p>frágreiðingar  verða  skrivaðar,  starvsfólk  ferðast  út  í  nærumhvørvi  barnsins,</p>
<p>vegleiða og økja um egna fakkunnleika á ymiskan hátt.<em type="bold">  </em></p>
<p>Sjálvsagt  eru  serfrálæruøkir,  eitt  nú  fólkaskúlafrálæra  av  deyvum  næmingum,  ið</p>
<p>eiga at hava neyva námsskrá og harvið eitt minimalt kateturtímatal.  Meginparturin</p>
<p>av  serfrálæurøkinum  fæst  tó  ikki  við  skipaða  frálæru  í  vanligum  týdningi,  og</p>
<p>mangan er fortreytin fyri munagóðari menning tess brekaða, at tíðin, tann vaksni er</p>
<p>um barnið, eygleiðir tað, stimrar tí og ansar, hongur saman sum ein reglulig heild í</p>
<p>gerandisdegnum  og  hevur  rúmari  tíðarkarmar  enn  vanlig  tímatalsskipan  í  einum</p>
<p>fólkaskúla.</p>
<p>-  Á  fleiri  økjum,  serliga  tá  ið  tað  snýr  seg  um  menningartarnað,  sálarsjúkur  og</p>
<p>rørslubrek<em type="italic">,</em>  vantar  okkum  størri  serkunnleika  Stórur  tørvur  er  á  barnasálarlækna, </p>
<p>fleiri  serútbúnum  sálarfrøðingum,  pedagogum,  barnaterapeutum av  ymiskum  slag,</p>
<p>og verandi námsfrøði er ikki nóg væl skipað í sereindir, har starvsfólk fáa høvi at</p>
<p>menna ein serkunnleika á ávísum øki.</p>
<p>-  At  tørvur  er  á  størri  serkunnleika  millum  tey  starvandi,  og  tað  at  avvarðandi</p>
<p>familja  av  fyrstantíð  ikki  fær  nóg  góða  kunning  og  heildarætlanir  fyri  framtíðina,</p>
<p>ger  tað  torført  at  fáa  fakligt  trúvirði  til  vega.  Hetta  smittar  eisini  inn  á  onnur  øki,</p>
<p>har  okkara  førleiki  og  viðgerð  ikki  stendur  aftanfyri  grannatjóðirnar.  Hetta  elvir  í</p>
<p>summum  førum  til  óneyðuga  leitan  úteftir,  sum  er  alt  ov  kostnaðarmikil  og</p>
<p>krevjandi fyri bæði samfelag og familju og gagnast ikki fakliga í nóg stóran mun.</p>
<p>Rákið  eigur  at  vera,  at  fakfólk  leita  út  eftir  serkunnleika,  ið  kemur  øllum</p>
<p>samfelagnum  til  góðar.  Sum  er,  skulu  foreldur  í  summum  førum  vísa  ótrúliga</p>
<p>styrki,  ágrýtni  og  úthaldni  fyri  at  útvega  barninum  tær  fakligu  umstøður,  ið  tey</p>
<p>meta vera nøktandi, í staðin fyri at hava álit á okkar egnu skipan og nýta orkuna til</p>
<p>tað kensluliga og menniskjansliga, ið familjan hevur tørv á.</p>
<p>-  Samstarvið  ímillum  tær  ymisku  tænastueindirnar;  heilsuverk,  skúla,</p>
<p>stuðulsskipan,  heim  og  frítíðarheim,  er  ov  lítið.  Foreldur  og  starvsfólk  sakna</p>
<p>heildarloysn  fyri  hvørt  einstakt  barn.  Sum  er  hava  foreldur  og  teir  ymisku</p>
<p>starvsfólkabólkarnir trupult við at arbeiða saman ímóti einum greiðum máli. Stórur</p>
<p>dentur eigur tí at verða lagdur á samstarv og greiða støðutakan til at røkka fakliga á</p>
<p>mál.  Tey  veikastu  børnini,  tey  fjølbrekaðu,  hava  serliga  stóran  tørv  á,  at  ansing,</p>
<p>skúli og viðgerð mynda eina heild</p>
<p>-  Tørvur  er  á  einum  føstum  fakligum  bindilið  millum  familjuna  og  tænasturnar,</p>
<p>soleiðis  at  børnini  eiga  ein  kontaktpersón  ella  talsmann,  ið  greiðir  gøtuna  fram  á</p>
<p>tvørfakligan  hátt.  Hesin  persónur  eigur  at  hava  ymiska  útbúgving  alt  eftir</p>
<p>høvuðsbreki barnsins.</p>
<p>2.2  Tilmæli og bygnaðarbroytingar</p>
<p>Trímannabólkurin er komin fram til, at neyðugt er í størri mun enn higartil at seta</p>
<p>tvørfakligan  kunnleika,  neyva  og  skjóta  greining  og  eina  heildarloysn  fyri  hvørt</p>
<p>einstakt  barn  í  hásæti.  Verandi  skipan  útlilokar  hetta  ikki,  men  tekur  heldur  ikki</p>
<p>nóg gott fyrilit til at hetta skal eydnast.</p>
<p>Vit mæla tí til:</p>
<p type="listitem"> Verandi  skipan eigur at  verða umskipað til  ein  heildarbygnað við  greiðum</p>
<p>fakuppbýti og dyggari fíggjarorku til miðvísa starvsfólkamenning.</p>
<p type="listitem"> Nýggi  bygnaðurin  tekur  hædd  fyri  tí  einstaka  brekinum  og  arbeiðir</p>
<p>tvørfakliga við barninum sum eini heild.</p>
<p type="listitem"> Verandi starvsfólk verður flutt í størv í nýggja bygnaðinum.</p>
<p type="listitem"> Tann  nýggi  bygnaðurin  verður  nevndur  SERTÆNASTAN,  og  er  bygdur</p>
<p>upp av Greiningarmiðstøð og 6 ymiskum tænastueindum:</p>
<p><em type="bold">Mentamálastýrið </em></p>
<p><em type="bold">Greiningarmiðstøð </em></p>
<p>Rørslueind</p>
<p>Traðarskúlin Sinniseind Deyvadepil</p>
<p>Serstovur</p>
<p>Blindastovnur</p>
<p>2.2.1   Greiningarmiðstøð</p>
<p>Virksemið  á  Greiningarmiðstøðini  eigur  at  vera;  at  kanna,  greina,  vegleiða,  veita</p>
<p>kreppuhjálp,  hava  fakligt  eftirlit  við  øðrum  eindum,  granska,  skeiðvirksemi,</p>
<p>bókasavn og leikasavn.</p>
<p>Staðseting: Verandi Sernámsdepil við tilbygningi (sí <em type="italic">Búskaparligar avleiðingar og </em></p>
<p xml:lang="dan"><em type="italic">fortreytir</em>)<em type="italic">. </em></p>
<p>Serfrøðingar:  Barnasálarlækni,  sálarfrøðingur,  fysioterapeutur,  ergoterapeutur,</p>
<p>sosialráðgevi,  serlærari  og  serpedagogur.  Hesi  starvsfólk  hava  fast  tilknýti  til</p>
<p>Greiningarmiðstøðina,  onnur  starvsfólk  hoyra  fyrst  og  fremst  til  aðrar</p>
<p>tænastueindir, men verða knýtt at Greiningarmiðstøðini eftir tørvi.</p>
<p>Ein almenn Greiningarmiðstøð verður sett á stovn, har virksemið er<em type="bold"> </em>sera fjøltáttað </p>
<p>og  fakliga  samanvovið,  og  neyðugt  er  at  fara  tvørturum  tey  mørk,  ið  almennir</p>
<p>fyrisitingarkarmar  higartil  hava  sett.  Við  øðrum  orðum  hoyrir  hetta  málsøki  í</p>
<p>veruleikanum bæði undir Mentamálastýrið og Almanna- og Heilsumálastýrið, men</p>
<p>fyri at kunna leggja eina stjórnarliga rætta skipan til rættis og samstundis taka hædd</p>
<p>fyri,  at  barnið  fær  munagóða  heildarmenning  og  skipaða  heildartænastu,  verður</p>
<p>mælt  til  at  hetta  greiningarliðið  hoyrir  undir  Mentamálastýrið  eins  og  onnur  lið</p>
<p>Sertænastunnar.  Sjálvsagt  skal  júst  Greiningarmiðstøðin  hava  sera  neyvt  samstarv</p>
<p>við  heilsuverkið,  og  mælt  verður  til  regluligt  fundarvirksemi  og  neyvt  fakligt</p>
<p>samstarv  millum  eitt  nú  barnadeildina  á  Landssjúkrahúsinum  og  starvsfólk</p>
<p>Greiningarmiðstøðarinnar.</p>
<p>Ein barnasálarlækni eigur at verða settur í starv sum leiðari</p>
<p>Greiningarmiðstøðarinnar.  Hann  arbeiðir  har  saman  við  sálarfrøðingi,  serlærara,</p>
<p>serpedagogi,  fysioterapeuti, ergoterapeuti, og sosialráðgeva   Hetta starvslið hevur,</p>
<p>sum  júst  er  nevnt,<em type="bold"> </em>neyvt  samstarv  við  barnadeildina  á  LS  og  aðrar  serfrøðingar  í </p>
<p>heilsuverkinum í sambandi við greining og regluligar kanningar.</p>
<p>Sambært siðareglur í heilsuverkinum hava einans læknar rætt og skyldu til at greiða</p>
<p>frá sjúkugreiningum. Undantak eru sálarsjúkur, ið sálarfrøðingar kunnu bæði greina</p>
<p>og  greiða brúkaranum  og teimum avvarðandi  frá. Tá ið  umhvørvi barnsins fær av</p>
<p>fyrstantíð  varhuga  av,  at  okkurt  er  áfatt,  verður  vanliga  leitað  til  tann  læknan,  ið</p>
<p>varðar  av,  kommunulæknan.  Ein  heilsusystir  er  sum  oftast  bindiliðið  í  hesum</p>
<p>førum,  ella  er<em type="bold"> </em>tann,  ið  er  við  til  at  seta  orð  á  ein  varhuga  av  fyrstantíð  heima  hjá </p>
<p>barninum.  Kommunulækni  ella  heilsusystir  gera  ofta  eina  frumgreining,  ið  er</p>
<p>grundarlagið  undir  tilvísing  til  Greiningarmiðstøðina.  Somuleiðis  kunnu  onnur  í</p>
<p>umhvørvi  barnsins:  lærarar,  pedagogar,  heilsusystrar  ella  onnur,  gera  eina</p>
<p>frumgreining og vísa barninum til Greiningarmiðstøðina í samráði við foreldrini, tá</p>
<p>ið trupulleiki er við menning barnsins.</p>
<p>Greiningarmiðstøðin  skal  síðani  útgreina  brekið  ella  trupulleikan  á  tvørfakligan</p>
<p>hátt,  og  arbeiðir  tá  í  flestu  førum  saman  við  serfrøðingum  í  heilsuverkinum</p>
<p>(barnadeildini  á  LS,  eygnalækna,  oyralækna,  neurologi,  ortopedkirurgiskum</p>
<p>lækna), og í mongum førum verður eisini longu nú togað í tær sertræðrir, ið eru á<em type="bold"> </em></p>
<p>tænastueindunum (sí seinni). Við øðrum orðum eru starvsfólk á tænastueindunum,</p>
<p>ið hava serligt innlit í tað einstaka brekið, lutvíst í starvi í Greiningarmiðstøðini.<em type="bold"> </em></p>
<p>Foreldur  og  barn  kunnu  koma  og  vera  í  tættum  tilknýti  til  Greiningarmiðstøðina</p>
<p>eina  tíð  í  sambandi  við  fyrstu  greining  og  síðani    árliga  ella  oftari  í  styttri</p>
<p>tíðarskeiðum  í  sambandi  við  endurmeting  og  víðari  tillaging  av  viðgerð  og</p>
<p>hjálpartólum.<em type="bold">  </em></p>
<p>Barnadeildin  á  Landssjúkrahúsinum  verður  sjálvsagt  framhaldandi  tann  greinandi</p>
<p>og  viðgerandi  liðurin  í  sambandi  við  heilsu  barnsins.  Á  Greiningarmiðstøðini</p>
<p>verður barnið harafturímóti kannað viðvíkjandi sálarbúning, kropsligari búning og</p>
<p>heildarmenning,  og  starvsfólkini  har  skulu  tvørfakliga  leggja  fram  eina  skrivliga</p>
<p>heildarslýsing og geva eina nágreiniliga kunning og vegleiðing, áðrenn familjan fer</p>
<p>heim.  Greitt  verður  frá,  hvat  bagir,  hvørjar  vánirnar  eru,  hvørjir  viðgerðar-  og</p>
<p>stimbranarmøguleikar  eru  í  landinum,  og  støðin  eigur  at  vera  før  fyri  at  geva</p>
<p>kreppuhjálp og serliga familjuráðgeving.</p>
<p>Á  henda  hátt  verður  miðað  ímóti,  at  familjan  fær  kenslu  av,  at  hon  hevur  eina</p>
<p>tvørfakliga orku- og vitanarkeldu, ið hon til eina og hvørja tíð kann leita til.</p>
<p>Er barnið  fjølbrekað,  eigur Greiningarmiðstøðin  at  greina høvuðsbrek barnsins og</p>
<p>harvið  finna  út  av,  hvør  tænastueind  hevur  høvuðsábyrgd  av  heildarmenningini.</p>
<p>Samstundis  luttaka  sjálvsagt  aðrar  tænastueindir  eftir  tørvi,  eygleiða  barnið,</p>
<p>ráðgeva og veita aðra tænastu.</p>
<p>Greiningarmiðstøðin skal ikki sleppa barninum, hóast orð hava verið sett á og ein</p>
<p>ávís  greining  er  fingin  til  vega,  men  skal  í  framhaldi  av  hesum  tryggja  og  hava</p>
<p>eftirlit  við,  at  ein  ella  fleiri  tænastueindir  finna  fakliga  starvsorku  í  nærumhvørvi</p>
<p>barnsins,  soleiðis  at  tað  verður  fakligt  innihald  í  øllum  ansingar-  og</p>
<p>stimbranarløtum.  Somuleiðis  syrgir  Greiningarmiðstøðin  fyri,  at  barnið  fær  ein</p>
<p>tvørfakligan  kontaktpersón  ella  talsmann,  ið  hevur  høvuðsábyrgd  av  at  tryggja</p>
<p>barninum  øll  síni  rættindi.  Hesin  talsmaður  er  í  flestum  førum  starvsfólk  á  einum</p>
<p>av tænastueindunum.</p>
<p>Ein av uppgávum talsmansins er at tryggja, at viðkomandi tænastueind skrivar eina</p>
<p>nýggja  frágreiðing  um  barnið  í  minsta  lagi  hvørt  hálva  ár,  ið  verður  nýtt  sum</p>
<p>verkætlan teir næstu mánaðirnar. Øll, ið vara av barninum, ansa tí og stuðla, og ikki</p>
<p>minst foreldrini sjálvi, verða kunnað um hesa verkætlan og fáa samstundis neyðuga</p>
<p>vegleiðing</p>
<p>Greiningarmiðstøðin er eitt slag av fakligum stýringarbólki við høvuðsábyrgd av, at</p>
<p>aðrar  tænastueindir  virka  sum  tær  skulu,  og  skal  kanna  barnið  regluliga  og  fylgja</p>
<p>við  gongdini.  Somuleiðis  skrásetur  Greiningarmiðstøðin  børn  við  serligum  tørvi,</p>
<p>mennir gransking, samskipar frálærutiltøk, hevur fakbókasavn um hendur og veitir</p>
<p>leikasavnstænastu. Ein serlig rørslueind hoyrir til Greiningarmiðstøðina (sí seinni).</p>
<p>Greiningarmiðstøðin  hevur  neyvt  samstarv  við  tænastueindirnar  (sí  seinni),  tvs.</p>
<p>heilsusystrar,  sálarfrøðingar,  stuðlar,  lærarar,  pedagogar,  sosialráðgevar  og  fysio-</p>
<p>og  ergoterapeutar  úti  í  nærumhvørvinum,  almannaverkið,  og  onnur,  ið  fáast  við</p>
<p>serviðgerð  og  barnaansing.  Haraftrat  samstarvar  Greiningarmiðstøðin  fakliga  við</p>
<p>átøkar  støðir  í  grannalondunum  og  veitir  á  tann  hátt  servitan,  fakligan  stuðul  og</p>
<p>frálæru inn í landið.</p>
<p>Greiningarmiðstøðin  skal  hava  eina  tvørfakliga  javnvág.  Eitt  veikt  høvuðspunkt  í</p>
<p>verandi skipan er, at í starvi eru nógvir lærarar og ófaklærdir stuðlar, meðan aðrir</p>
<p>starvsbólkar eru undirmannaðir.</p>
<p>Greiningarmiðstøðin  nýtir  serfrøðikunnleika  úr  tænastueindunum,  og  sostatt  virka</p>
<p>starvsfólkini har mangan í greiningartoyminum eftir áheitan frá</p>
<p>Greiningarmiðstøðini,  føra  barnið  við  sær  víðari  inn  í  sína  egnu  fakeind  og  verða</p>
<p>møguliga verandi sum kontaktfólk ella talsmaður barnsins.</p>
<p>2.2.1  Rørslueind (tænastueind fyri rørslubrekað)</p>
<p>Virksemið her verður at kanna, vegleiða og veita hjálpartólatænastu.</p>
<p>Staðseting: Í hølunum hjá Greiningarmiðstøðini.</p>
<p>Starvfólk: 1 fysioterapeutur, 1 ergoterapeutur og ein talupedagogur, ið øll hava c.p.</p>
<p>serútbúgving, 1 hjálpartólatøkningur</p>
<p>Henda  eindin  er  lítil  í  mun  til  hinar  eindirnar,  men  kann  við  virksemi  sínum  vera</p>
<p>neyðugt hjálparamboð í øllum hinum eindunum, og tí verður viðmælt, at hon hoyrir</p>
<p>til Greiningarmiðstøðina, og at serlærarin og terapeutarnir dagliga eru ein partur av</p>
<p>greiningartoymi  Greiningarmiðstøðarinnar.  Starvsfólkini  starvast  í  neyvum</p>
<p>samstarvi  við  skúlar,  barnagarðar,  sjálvstøðugt  starvandi  terapeutar  og</p>
<p>nærumhvørvi  barnsins.  Henda  eind  upparbeiðir  serliga  vitan  um  c.p.-børn  og  ta</p>
<p>fløktu og drúgvu viðgerð, ið tey hava fyri neyðini. Eindin stýrir kropsligari viðgerð</p>
<p>og  samskiftistøkni  hjá  børnum  og  ungum  við  rørslubreki,  so  sum  klovnum  ryggi,</p>
<p>mønuskaðum, spastisiteti, atetosu, ataksi og dystoni og leggur harvið lag á stútta og</p>
<p>serliga  kropsviðgerð.  Starvsfólkini  geva  eisini  viðgerð  í  tíðarskeiðum  og  annars</p>
<p>eftir serligum tørvi, men nýta tó fyrst og fremst orku og tíð til at vegleiða familju,</p>
<p>stuðlum, pedagogum, lærarum, terapeutum og øðrum, ið varða av barninum um tað</p>
<p>arbeiði, ið serliga skal fremjast tey fyrstu lívsárini.</p>
<p>Summi likamsbrekað børn kunnu virka og mennast í vanligum umhvørvi, har ávís</p>
<p>tillaging  fer  fram  í  tí  fysiska  umhvørvinum.  Onnur  hava  eisini  menningarbrek  at</p>
<p>stríðast  við,  og  tí  mugu  eitt  nú  Traðarskúlin  (sí  seinni)  og  Rørslueindin  hava  tætt</p>
<p>samstarv. <em type="bold"> </em></p>
<p>Aftrat  tí,  ið  longu  er  nevnt,  verður  skotið  upp,  at  Rørslueindin  hevur  fakliga  og</p>
<p>umsitingarliga  ábyrgd  av  sokallaðum  persónligum  hjálpartólum  til  rørslubrekað</p>
<p>børn  og  ung.  Hetta  eru  hjálpartól  sum  eitt  nú  koyristólar,  gongutól,  standitól,</p>
<p>samskiftistól,  ravmagnsleika  og  annað,  ið  barnið  nýtir  mest  sum  einsamalt.</p>
<p>Hjálpartólamiðstøðin  hevur  harafturímóti  framvegis  ábyrgd  og  fyrisiting  av</p>
<p>sokallaðum stórmálum í umhvørvi barnsins, eitt nú sethúsa- og</p>
<p>umhvørvisbroytingum og serligum bilum.</p>
<p>Rørslueindin eigur tí at hava eitt úrval av barnahjálpartólum og stimbrandi leikum</p>
<p>til  útláns  í  tráð  við  eitt  bókasavn,  og  tað  brekaða  barnið  eigur  treytaleyst  og  mest</p>
<p>sum  samstundis  at  kunna  fara  heim  við  einum  hjálpartóli,  nýta  tað,  royna  tað  og koma  aftur  við  tí,  tá  ið  tørvurin  broytist.  Á  hesum  øki  kann  samstarv  vera  við</p>
<p>leikasavnið, ið er á Greiningarmiðstøðini.</p>
<p>2.2.3   Traðarskúli (tænastueind fyri menningartarnað)</p>
<p>Virksemi Traðarskúlans er at eygleiða, vegleiða, hava ábyrgd av fakligum innihaldi</p>
<p>í  gerandisdegi  barnsins,  skipa  fyri  serbarnagarði,  serskúla,  frítíðarheimi,</p>
<p>stuðulsskipan og  næmingaheimi.</p>
<p>Staðseting:   Verandi Sernámsdepil og Næmingaheimið á Argjum.</p>
<p>Starvsfólk: Leiðari, pedagogar, lærarar, fysioterapeutur, ergoterapeutur,</p>
<p>sálarfrøðingur, sosialráðgevi, skrivstovufólk, húsavørður og bilførari.</p>
<p>Starvsfólkini  eru  fyrst  og  fremst  pedagogar  og  lærarar,  men  haraftrat  er  tørvur  á</p>
<p>fysio-  og  ergoterpeuti,  sálarfrøðingi  og  sosialrágeva<em type="bold">, </em>og  eindin  má  hava  neyvt </p>
<p>samstarv við eitt nú sálarlæknan á Greiningarmiðstøðini. Traðarskúlin upparbeiðir</p>
<p>servitan um tey menningartarnaðu og starvar saman við Greiningarmiðstøðini, tá ið</p>
<p>tørvur  er.  Hann  arbeiðir  í  samstarvi  við  skúlar  og  barnagarðar  í  nærumhvørvi</p>
<p>barnsins,  starvsfólkini  fylgja  við  gongdini  hjá  barninum  og  vegleiða  stuðlum,</p>
<p>pedagogum, lærarum ella øðrum starvsfólki, har barnið hevur sína dagligu gongd.</p>
<p>Aftrat  hesum  skal  Traðarskúlin  virka  sum  serbarnagarður,  um  barnið  hevur  heilt</p>
<p>serligan tørv, ið ikki kann nøktast úti í nærumhvørvinum, og somuleiðis sum skúli,</p>
<p>serliga  tá  ið  barnið  er  vorðið  eldri  og  hevur  torført  við  at  verða  verandi  í</p>
<p>nærumhvørvinum og fáa frálæru í einum vanligum fólkaskúla.</p>
<p>Hugburðurin  skal  sjálvsagt  vera,  at  barnið  kann  trívast  og  mennast  í  sínum  egna</p>
<p>nærumhvørvi. Mangan er tað so, at trupult er við munagóðari integrering, ið hvussu</p>
<p>so er tá ið barnið er farið upp um teir fyrstu fólkaskúlaflokkarnar, og tá kann tí vera</p>
<p>neyðugt at fara í serskúla ella serliga eind í fólkaskúlanum.</p>
<p>Henda  barnagarðs-  og  skúlaeind  skal  ikki  vera  ov  stór  og    kann  eftir  tørvi  verða</p>
<p>staðsett  fleiri  enn  eitt  stað  í  landinum,  sjálvsagt  við  atliti  til,  hvar  børnini  búgva.</p>
<p>Tann  fakliga  leiðslan  fer  tó  fram  frá  Traðarskúlanum  sjálvum,  ið  hevur  alt  landið</p>
<p>sum  virkisøki,<em type="bold"> </em>og  høvuðsskúladeildin  verður  verandi  í  hølunum  á  Frælsinum  í </p>
<p>Havn.</p>
<p>Í løtuni verða menningartarnað smábørn kannað á smábarnadeild Sernámsdepilsins,</p>
<p>fyri  síðani  aftur  at  verða  eygleidd  og  mett  av  heimavegleiðarum  frá</p>
<p>Almannastovuni,  ið  síðan  aftur  taka  støðu  til  m.a.  stuðulstørv.  Hetta  er</p>
<p>dupultarbeiði  og  ov  tungt  í  vavi.  Rættari  er  at  flyta  hetta  virksemi  og  somuleiðis</p>
<p>starvsfólkini, sosialráðgeva og serpedagog, av Almannastovuni inn á Traðarskúlan,</p>
<p>soleiðis at ein heildartørvur verður nøktaður haðani.</p>
<p>Frítíðaransing menningarbrekaða barnsins eigur  eisini  at  verða skipað og  stýrd  av</p>
<p>Traðarskúlanum. Barnið og stuðlarnir eiga at kunna nýta verandi skúlahølir í mest</p>
<p>gjørligan  mun,  fyri  at  gagnnýta  teir  fysisku  serkarmarnar  og  samstundis  verður</p>
<p>gerandisdagur  barnsins  ein  einfaldari  heild.  Sagt  við  øðrum  orðum  eiga  skúla-  og</p>
<p>dagstovnaserdeildirnar, ið eru á Traðarskúlanum (og aðrastaðni, um so er), at verða</p>
<p>nýttar sum frítíðarskúli ella frítíðarheim, soleiðis at tey veikastu børnini kunnu vera</p>
<p>í somu hølum í friði og náðum og ikki verða flutt í heilum aftur og fram, eins og</p>
<p>gjørt verður í løtuni.</p>
<p>Tey  børn,  sum  hava  stuðlar  á  vanligum  dagstovni,  í  einum  fólkaskúla  ella  hava</p>
<p>stuðul eftir vanliga skúlatíð, áttu at verið savnað saman í smærri eindir, so servitan</p>
<p>og serumstøður gagnast bæði børnum og starvsfólkum betur. Lættari er at vegleiða,</p>
<p>tá  ið  ein  ávís  miðsavnan  fer  fram,  og  somuleiðis  er  heldur  ikki  bráðneyðugt  við</p>
<p>einum  heilum  stuðli  til  hvørt  einasta  barn.  Eisini  hetta  virksemi  hoyrir  fakliga  og</p>
<p>fyrisitingarliga undir Traðarskúlanum, tá ið talan er um menningartarnað børn.</p>
<p>Ein  eftirskúli  fyri  menningartarnað  hevur  fleiri  ferðir  verið  umrøddur,  og  ikki  er</p>
<p>óvanligt, at menningartarnaðir føroyingar fara á eftirskúla í Danmark. Traðarskúlin</p>
<p>eigur  at  hava  so  víðan  virkiskarm,  at  hann  átekur  sær  tílíkt  eftirskúlavirksemi.</p>
<p>Sostatt  eigur  hann  at  nýta  serliga  seinastu  skúlaár  næmingsins  til  beinleiðis  at</p>
<p>greiða honum  gøtuna út  í lívið og fyrireika  komandi starvsøki. Hetta átti at verið</p>
<p>gjørligt  í  samstarvi  við  Serstovnadeildina,  verkstøð  Serstovnadeildarinnar  og</p>
<p>føroyskt  vinnulív.  Til  ber  eisini  at  hava  eina  serstaka  framhaldsdeild  við</p>
<p>Traðarskúlan  í  verandi  Sernámsdepilshølum,  har  høvuðsdentur  verður  lagdur  á</p>
<p>vinnulív og handaligt virksemi.</p>
<p>2.2.4  Sinniseind (tænastueind fyri sinnisveik)</p>
<p>Virksemið  hjá  Sinniseindini  er  at  eygleiða,  vegleiða,  hava  ábyrgd  av  fakligum</p>
<p>innihaldi  í  gerandisdegi  barnsins,  skipa  fyri  skúlaeind,  dagstovnseind  og</p>
<p>stuðulsskipan.</p>
<p>Staðseting:  Klaksvík,  har  tað  í  løtuni  eru  fleiri  autistar,  og  har  tey  í  løtuni  byggja</p>
<p>eini autistahús tætt við bæði skúlar og dagstovn.</p>
<p>Starvsfólk:  Sálarfrøðingur  við  serligum  autistainnliti,  ið  samstundis  er  leiðari</p>
<p>eindarinnar,  serpedagogur,  serlærari,  sosialráðgevi  við  familjuráðgeving  sum</p>
<p>serøki,  tilknýti  til terapeut við innliti í sansastimbran (frá serstovu økisins)</p>
<p>Autistar  og  sinnisbrekað  hava  sertænastu  fyri  neyðini,  har  sálarfrøðingur  er  tann</p>
<p>týdningarmesti fakpersónurin saman við pedagogiskum starvsfólki og</p>
<p>sosialráðgeva  við  familjuráðgeving  sum  sergrein.  Hesi  starvsfólk  hava  sjálvsagt tætt fakligt tilknýti til barnasálarlæknan, ið starvast á Greiningarmiðstøðini, og eru</p>
<p>longu av fyrstantíð við í greiningartoyminum.</p>
<p>Á Sinniseindini  arbeiða  starvsfólk við  serligum  innliti  í  sálarbrekað. Tey  vegleiða</p>
<p>familju,  stuðlum,  pedagogum  og  lærarum  í  nærumhvørvi  barnsins  og  hava</p>
<p>familjuráðgeving  sum  serøki.  Fleiri  av  hesum  børnum  eru  soleiðis  fyri,  at  tey</p>
<p>kunnu  einans  integrerast  í  ein  ávísan  mun,  og  tí  er  neyðugt  við  lítlum,  vardum</p>
<p>skúla-  og  barnagarðseind(um),  har  høvðusdentur  verður  lagdur  á  felagsligt</p>
<p>samskifti og sálarliga viðgerð í føstum og tryggum kørmum.</p>
<p>Í flestu førum eru hesi børn likamliga ferm og tí er óneyðugt við serligum hølum,</p>
<p>men tess meiri átrokandi er, at eindirnar eru smáar og friðarligar. Mælt verður tí til</p>
<p>smærri skúlaeindir/barnagarðseindir í tilknýti til vanligan fólkaskúla/barnagarð, har</p>
<p>friður  kann  valda,  men  har  til  ber  at  verða  við  til  ávís  tiltøk  saman  við  øðrum</p>
<p>børnum.</p>
<p>Hava hesi børn eina frítíðar- ella stuðulsskipan fyri neyðini, verður farið fram eftir</p>
<p>sama  leisti  sum  á  Traðarskúlanum,  tvs.,  Sinniseindin  hevur  eisini  ábyrgd  av</p>
<p>frítíðarøkinum, hevur sína egnu stuðulsskipan og skipar fyri so tættum tilknýti sum</p>
<p>til  ber  millum  dagstovn/skúla  og  frítíð.  Somu  hølini  áttu  eisini  í  hesum  førum  at</p>
<p>kunna verða nýtt áfram eftir skúlatíð.</p>
<p>Summir  autistar  eru  menningartarnaðir,  aðrir  eru  ikki.  Hetta  eru  tveir  ymiskir</p>
<p>bólkar,  ið  sjálvsagt  skulu  vera  viðgjørdir  hvør  á  sín  hátt.  Har  sum  aðrastaðni  má</p>
<p>verða  arbeitt  eftir  tørvi  einstaklingsins.  Tí  er  eisini  hugsandi  at  skipa  eindina  í</p>
<p>Klaksvík  fyri  eitt  nú  menningartarnaðar  autistar  og  staðseta  eina  aðra  eind  onkra</p>
<p>aðrastaðni alt eftir bústaði barnsins.</p>
<p>2.2.5   Deyvadepil (tænastueind fyri deyv og tunghoyrd)</p>
<p>Virksemi  deyvadepilsins  er  at  eygleiða,  vegleiða,  hava  faklig  ábyrgd  av</p>
<p>gerandisdegi barnsins, skipa fyri dagstovnseind, skúlaeind,</p>
<p>næmingaheim/røktarhúski og stuðulsskipan.</p>
<p>Staðseting: Deyvahúsið við Íslandsvegin ella ein av sethúsognum Sernámsdepilsins</p>
<p>á Frælsinum/við Landavegin. Verandi skúla- og dagstovnsskipan.</p>
<p>Starvsfólk:  Teknmálsráðgevar,  harav  tann  eini  er  leiðari  depilsins,  serlærarar,</p>
<p>sosialrágevi,  serpedagogar,  smábarnavegleiðari,  tilknýti  til  sálarfrøðing  frá</p>
<p>Serstovuni í økinum og fysio/ergoterapeut frá Blindastovninum.</p>
<p>Eisini  hesi  børnini  mugu  eiga  sín  serdepil  ella  eind,  tí  eins  og  á  øðrum  økjum  er</p>
<p>faklig  menning  treytað  av  neyvum  serfrøðiinnliti.  Allastaðni  í    grannalondunum verða  deyv  børn  miðsavnað,  og  hetta  er  í  tráð  við  verandi  føroyskar  royndir  á</p>
<p>økinum.</p>
<p>Hetta  økið  verður  í  dag  røkt  soleiðis,  at  ein  hálvur  teknmálsráðgevi  er  í  starvi  á</p>
<p>Sernámsdeplinum, ein integrerað deyvastova er á Dagstovninum á Argjum og deyv</p>
<p>børn ganga í serligum flokkum á Venjingarskúlanum, og haraftrat eru einstøk børn</p>
<p>integrerað  kring  landið.  Serlærarar  frá  Sernámsdeplinum  undirvísa  flokkunum  á</p>
<p>Venjingarskúlanum,  og  á  Dagstovninum  á  Argjum  eru  tvey  pedagogstørv  sett  at</p>
<p>røkja uppgávuna. Fólk  tykjast  vera nøgd við  hesa skipan, men tó  hevur  verið ført</p>
<p>fram, at børnini eiga at ganga í skúla, har tey fyrr hava gingið í barnagarð. Fakfólk</p>
<p>á  økinum  eru  ikki  samd  í  hesum  sjónarmiði  og  meta,  at  tann  deyvi  næmingurin</p>
<p>megnar at broyta umhvørvi eins og onnur og eingin trygd er fyri, at børnini í einum</p>
<p>barnagarði  fara saman í skúla. Hesin spurningur eigur sjálvsagt at verða viðgjørdur</p>
<p>áfram, soleiðis at tann frægasta loysnin verður vald.</p>
<p>Í  dag  búgva  deyv  skúlabørn  av  bygd  á  næmingaheiminum  á  Argjum  saman  við</p>
<p>børnum,  ið  flest  hava  menningarbrek.  Tey  deyvu  børnini  áttu  heldur  at  havt  eitt</p>
<p>lítið  næmingaheim,  vanliga  sethúsastødd,  har  tey  búgva  fyri  seg,  meira  sum  ein</p>
<p>familja,  og  í  somu  húsum  kundi  ein  íbúð  verið  til  taks  fyri  familjur  at  deyvum</p>
<p>børnum,  ið  mugu  dvølja  tætt  við  Deyvadepilin  í  stytri  ella  longri  tíðarskeiðum,</p>
<p>meðan ein varandi loysn í miðøkinum verður fingin til vega. Eitt nú kunna húsini,</p>
<p>ið  Sernámsdepilin  eigur  við  Landavegin  ella  á  Frælsinum,  verða  nýtt  til  henda</p>
<p>virkistátt, og hetta krevur sjálvsagt økta og serútbúna starvsorku<em type="bold">. </em>Í løtuni eru einans </p>
<p>nøkur fá deyv børn, ið hava tørv á einum næmingaheimi, so ein annar møguleiki er</p>
<p>at  finna  eitt  røktarhúski,  eina  teknmálsfamilju,  ið  átekur  sær  at  virka  sum</p>
<p>næmingaheim  fyri  hesi  børn.  Hesin  seinni  kosturin  er  helst  bíligari  og  kann  vera</p>
<p>eins góður fyri tað einstaka barnið.</p>
<p>Mælt verður annars til, at fyrisitingarligur heildarkarmur fyri Deyvadepilin verður</p>
<p>fluttur út  av Sernámsdeplinum,  t.d. í  Deyvahúsið við  Íslandsvegin,  og at  virksemi</p>
<p>depilsins  fevnir  bæði  um  børn  og  vaksin.  Sjálvsagt  hevur  virksemið  á</p>
<p>Deyvadeplinum  neyvt  samstarv  við  Oyradeildina  á  LS  og  kanningar-  og</p>
<p>tænastuvirksemið  har,  men  seruppgávan  hjá  deplinum  er  at  taka  sær  av</p>
<p>heildarmenning  av  deyvum  og  tunghoyrdum  børnum  og  vaksnum  og  familjum</p>
<p>teirra, skipa fyri familjufrálæru, starvsfólkafrálæru, dagstovnarøkt og skúlafrálæru.</p>
<p>Mælt  verður  til,  at  hildið  verður  á  at  miðsavna  deyv  børn  bæði  á  dagstovni  og  í</p>
<p>skúla,  og  verandi  skipan  tykist  at  vera  á  góðari  leið,  men  tó  vantar  starvsorku  og</p>
<p>nakað av serligum innliti til at røkja heildaruppgávuna til lítar</p>
<p>Neyðugt er, sum á øðrum sereindum, við einum depilsleiðara við dyggum innliti,</p>
<p>ið  kann  vera  við  til  at  menna  fakligar  dygdir  og  laga  virksemið  á  økinum  til    økt</p>
<p>nútíðarkrøv.  Fyri  at  nøkta  verandi  tørv  -  ikki  minst  við  atliti  til  familjuvegleiðing</p>
<p>og  røkt  av  hoyrandi  børnum  við  deyvum  foreldrum  -  er  neyðugt,  aftrat  verandi</p>
<p>starvsfólki,  at  seta  ein  sosialráðgeva  við  serútbúgving  í  starv,  hækka  verandi</p>
<p>teknmálsráðgevastarv úr hálvum starvi í tvey størv og seta ein smábarnavegleiðara.</p>
<p>Eisini á hesum øki er neyðugt við sálarfrøðitænastu  og terapeuttænastu, men helst</p>
<p>ikki  heilum  størvum  og  tí  verður  mælt  til  at  henda  tænasta  verður  samskipað  við aðrar  tænastueindir,  soleiðis  at  sálarfrøðihjálp  fæst  frá  serstovu  økisins  (sí  seinni)</p>
<p>og terapi frá eitt nú Blindastovninum.</p>
<p>Ein  sjálvstøðug  tolkatænastu  hevur  skrivstovu  í  MBF-húsinum.  Henda  tænasta  er</p>
<p>eitt beinleiðis hjálparamboð, og eigur hvørki at vera upplærandi ella vegleiðandi, so</p>
<p>mælt  verður  til,  at  hon  framvegis  fer  fram  sum  ein  sjálvstøðug  virkiseind,  ið  fær</p>
<p>goldið fyri ta tænastu, ið hon veitir.</p>
<p>Sum  fyrr  er  nevnt  fer  í  løtuni  eisini  hoyritólatænasta,  hoyrnarkanningar  og</p>
<p>taluviðgerð  av  málbrekaðum  børnum  og  vaksnum  fram  á  Sernámsdeplinum.Flest</p>
<p>tykjast  samd  um,  at  rættast  er  at  flyta  hoyritólatænastuna  og  hoyrikanningarnar</p>
<p>oman  á  Oyradeildina  á  Landssjúkrahúsinum,  og  hetta  er,  ið  hvussu  so  er  lutvíst,</p>
<p>longu  í  umbúna.  Hin  tátturin  av  hesum  virksemi,  tvs  taluviðgerðin,  eigur  at  fara</p>
<p>fram frá teimum serligum tænastueindunum, ið annars hava tørv á hesi tænastu, tvs</p>
<p>í  Traðarskúlanum,  Rørslueindini,  Deyvadeplinum,  Blindastovninum, Sinniseindini</p>
<p>ella  á  Serstovunum  kring  landið.  Hesar  eindir  hava  antin  ein  talu/hoyrilærara  í</p>
<p>starvi ella nýta hesa tænastu í samstarvi við hinar eindirnar.</p>
<p>Taluviðgerð av vaksnum fólki  hoyrir ikki undir barnaøkið  og átti  at  verið framd  í</p>
<p>heilsuverkinum við  tættum  tilknýti til  aðra viðgerð og uppvenjing. Henda viðgerð</p>
<p>eigur  at  fara  fram  á  øllum  trimum  sjúkrahúsunum  og  eisini  verða  framd  úti  í<em type="bold"> </em></p>
<p>samfelagnum  í  samstarvi  og  samskipan  við  verandi  heimasjúkrasystrar  og</p>
<p>framtíðarøkisterapi,  ið  mangan  verður  umrødd  í  hesum  døgum  sum  ein  vantandi</p>
<p>liður í heilsuverkinum.</p>
<p>Børnum við varra/gómkloyvan tørvar nógva heilsuverksviðgerð tey fyrstu árini, og</p>
<p>tí verður mælt til, at tann taluviðgerð, ið tey hava fyri neyðini, eisini verður røkt av</p>
<p>talilærarum í heilsuverkinum.</p>
<p>2.2.6   Blindastovnur (tænastueind fyri blind og sjónveik)</p>
<p>Virksemi  Blindastovnsins  er  at  eygleiða,  vegleiða,  hava  faklig  ábyrgd  av</p>
<p>gerandisdegi  barnsins  og  hava  skúla/dagstovnsvegleiðing  og  stuðulsskipan  um</p>
<p>hendur</p>
<p>Staðseting: Blindastovnurin við Íslandsvegin</p>
<p>Starvsfólk:<em type="bold"> </em>Pedagogiskur sjónráðgevi, aftrat verandi starvsfólki á Blindastovninum </p>
<p>Her hava vit longu ein depil, Blindastovnin við Íslandsvegin í Havn. Honum eigur</p>
<p>at  verða  latið  upp  í  hendur  alt  viðvíkjandi  sjónráðgeving,  og  haraftrat  eigur</p>
<p>Blindastovnurin  at  geva  rúm  fyri  serumhvørvi  fyri  børn,  um  tørvur  er  á  tí.</p>
<p>Pedagogisk  starvsfólk  við  serligum  innliti,  tvs  núverandi  sjónráðgevi  á</p>
<p>Sernámsdeplinum,  eigur  at  verða  fluttur  frá  verandi  skipan  til  Blindastovnin  og starvast  har  í  fullum  starvi.  Sostatt  skipar  Blindastovnurin  fyri  pedagogiskari</p>
<p>vegleiðing til barnagarðar og skúlar, tá ið tørvur er á tí, aftrat tí virksemi, ið er har</p>
<p>frammanundan,  og  samstundis  hoyrir  stuðulsvirksemið  á  hesum  øki  undir</p>
<p>Blindastovnin bæði fakliga og umsitingarliga.</p>
<p>Allastaðni kring okkum verð blind tænt á henda hátt, tvs við eini sereind, ið fevnir</p>
<p>um  heildarráðgeving  í  sambandi  við  bæði  børn  og  vaksin,  og  integrerar  hesi  fólk</p>
<p>eftir førimuni.</p>
<p>2.2.7   Serstovur (tænastueind fyri børn, ið ikki eru brekað)</p>
<p>Virksemið  hjá  Serstovuni  er  at  eygleiða,  vegleiða  og  viðgera  børn,  ið  ikki  eru</p>
<p>brekað,  men  hava  kortini  torført  við  at  trívast  og  mennast  til  fulnar.  Somuleiðis</p>
<p>skipa  Serstovurnar  fyri  stuðulsskipan  og  serligum  skúla/dagstovnaumhvørvi,  tá  ið</p>
<p>hetta er neyðugt</p>
<p>Staðseting:  Ein  skúli  í  hvørjum  øki.  Hetta  nýtist  ikki  endiliga  at  vera  tann  størsti</p>
<p>skúlin  í  økinum,  men  harafturímóti  tann,  ið  hevur  hóskandi  høli.  Annars  arbeiða</p>
<p>serstovustarvsfólkini  fyrst  og  fremst,  har  barnið  er,  og  nýta  eitt  nú  fimleikahøli,</p>
<p>svimjihyljar, púturúm, spælipláss og annað.</p>
<p>Starvsfólk:  Sálarfrøðingar,  serlærarar,  serpedagogar,  sosialráðgevar,  heilsusystrar,</p>
<p>ergo/fysioterapeutar. Ein sálarfrøðingur leiðir hvørja serstovu.</p>
<p>Fimm  serstovur  verða  settar  á  stovn,  sí  niðanfyri.  Á  serstovunum  arbeiða</p>
<p>serpedagogar, serlærarar, sosialráðgevar, heilsusystrar, skúlaterapeutar</p>
<p>(ergo/fysioterapeutar) og sálarfrøðingar. Hesi starvsfólk kanna børn hvør á sín hátt</p>
<p>og finna í felag ein leist at ganga eftir, seta neyðug tiltøk í verk í skúla, á dagstovni</p>
<p>og  heima  hjá  barninum.  Serstovurnar  mynda  saman  eina  eind  og  hava  fakligt  og</p>
<p>fyrisitingarligt  samstarv  sínámillum.  Ein  høvuðsleiðari,  sum  er  sálarfrøðingur,</p>
<p>varðar av øllum serstovunum og hevur sama slag av uppgávu sum leiðarar á hinum</p>
<p>tænastueindunum, tvs., at menna fakliga vitan, tryggja samstarv við aðrar eindir, tá</p>
<p>ið tørvur er á tí, og leggja heildarfíggjarkarmin saman við starvsfólkunum.</p>
<p>Á  serstovunum  ganga  eingi  børn,  men  stovurnar  taka  sær  fakliga  av  teimum,  ið</p>
<p>hava torført við at trívast í skúla og spæli og megna illa felagsligt samspæl. Hetta</p>
<p>eru børn, ið  ikki hava eina sjúkugreining fyri neyðini ella stríðast við eitt veruligt</p>
<p>brek, men gerandisdagurin er strevin og lítið kemur burturúr í mun til evni og skil.</p>
<p>Summi  eru  sansaskipanarbørn,  onnur  hava  sálarligar  ella  felagsligar  trupulleikar.</p>
<p>Hesi børn eiga at verða kannað úti í teirra egna umhvørvi og kunnu undir vanligum</p>
<p>umstøðum  ganga í  vanligum  skúla og barnagarði, har tey hava fyri  neyðini  at  fáa</p>
<p>neyva sansastimbran, taluviðgerð og sálarligan og felagsligan stuðul. Um hesi børn hava sera avvíkjandi atburð, kann verða neyðugt við serligum</p>
<p>skúla/dagstovnseindum, ið hoyra undir serstovuøkið í sínari heild</p>
<p>Hesi  børn  hava  í  flestu  førum  ikki  fyri  neyðini  at  verða  greinað  á</p>
<p>Greiningarmiðstøðini,  men  serstovurnar  syrgja  fyri  at  øll  mál  verða  skrásett  har,</p>
<p>fyri at  yvirlit  yvir heildartørvin  verður betri og fyri  at  stuðla  gransking á økinum.</p>
<p>Tey  børn,  sum  hava  eitt  veruligt  brek  ella  sjúku,  verða  harafturímóti  víst  til</p>
<p>Greiningarmiðstøðina,  ið  kannar  nærri,  greinir  trupulleikan  tvørfakliga  og  finnur</p>
<p>eina  gongda  leið  fyri  barnið  í  skipanini  annars  við  at  vísa  tí  til  eina  av  hinum</p>
<p>tænastueindunum,  tvs.  Blindastovnin,  Deyvadepilin,  Traðarskúlan,  Sinniseindina</p>
<p>ella ta lítlu Rørslueindina, sum er á Greiningarmiðstøðini.</p>
<p>Virkisøkið hjá serstovunum er vítt, men er tó meira avmarkað enn tað øki, sum tey,</p>
<p>ið  frammanundan arbeiða úti um  kring í  verandi  sernámsskipan, hava um hendur.</p>
<p>Serstovuøkið  verður sostatt eitt  serøki, ið  tekur sær av felagsligum,  sálarligum  og</p>
<p>menningarligum trupulleikum, ið ikki kunnu verða flokkaðir sum veruligt brek.</p>
<p>Av teimum børnum, ið serstovurnar varða av, eru sansaskipanarbørnini nógv í tali,</p>
<p>ið  hvussu  so  er 2-3 í  hvørjum skúlaflokki við  tjúgu børnum. Fyri  at  tey  skulu fáa</p>
<p>nøktandi stimbran, er sum sagt neyðugt við skúlaterapeutum</p>
<p>(fysio/ergoterapeutum),  ið  hava  serútbúgving  um  sansaskipan.  Hesir  terapeutar</p>
<p>kunnu  samstundis  vera  skúlaterapeutar  fyri  øll  skúlabørn,  tvs.  geva  kropsliga</p>
<p>frálæru  og  fyribyrgja  kropsligum  skeivleikum  við  rættari  innrætting  og</p>
<p>arbeiðsumstøðum, men lítið og einki verður gjørt við júst hetta í dag. Í dag er ein</p>
<p>hálvur terapeutur settur til allar landsins skúlar, og hesin kann einans náa ein lítlan</p>
<p>part  av  økinum,  vanliga  einans  tey  harðast  raktu.  Hann  nær  als  ikki  at  viðgera</p>
<p>sjálvur, einans at vegleiða øðrum um viðgerð, og nógv børn, ið hava veruligt gagn</p>
<p>av hesi stimbran, verða aldri kannað ella viðgjørd.</p>
<p>Tosað  hevur  verið  tey  seinastu  árini  um  at  seta  eina  økisterapiskipan  á  stovn  í</p>
<p>Føroyum. Henda skipan røkir heimaviðgerðaruppgávur í tráð við</p>
<p>heimasjúkrasystraskipanina,  serliga  fyri  eldri  fólk  og  tey,  ið  onkursvegna  hava</p>
<p>fingið  ein  smeit.  Henda  skipan  er  neyðug,  men  hevur  einki  við  nevndu</p>
<p>skúlaterapeutskipan ella  serstovurnar  at  gera, og  at  blanda hesi  bæði økini  saman,</p>
<p>er  tað  sama  sum  at  gera  heilsu-  og  heimasjúkrasystrastarvsøkið  til  eitt  starv.  Ein</p>
<p>skúlaterapeutur er ein barnaterapeutur (antin ergo- ella fysioterapeutur)<em type="bold"> </em>við servitan </p>
<p>um barnamenning. Hann arbeiðir við  einum barni í leiki og starvi, tvs. við tøttum</p>
<p>tilknýti til gerandisdagin og ta menning, ið barnið støðugt og ótilvitað fæst við. Ein</p>
<p>økisterapeutur  eigur  harafturímóti  at  hava  breiðan  kunnleika  til  ymiskar  løstir  og</p>
<p>mein,  ið  vit  fáa  gjøgnum  lívið,  eitt  nú  heilabløðing,  ring  knø,  rygg,  mjadnar  og</p>
<p>tílíkt.  Hetta  eru  tvey  ólík  øki  og  tann  einstaki  terapeuturin  er  ikki  serfrøðingur  á</p>
<p>báðum økjum.</p>
<p>Heilsusystrarnar  eru  ein  týðandi  táttur  í  serstovuarbeiðinum  Tær  eru  longu  ein</p>
<p>fastur  liður  í  føroyskari  skúlaskipan  og  sum  eygleiðarar  og  ráðgevar  á</p>
<p>pinkubarnaøkinum.  Tær  standa  rættiliga  einsamallar  í  sínum  yrki  og  mugu  fáa</p>
<p>meiri  tíð  enn  tær  hava  í  dag  til  tað  einstaka  pinkubarnið  fyri  at  kunna  geva</p>
<p>munagóða  fyribyrging  á  hesum  øki  og  fylgja  eitt  nú  øllum  sansaskipanarbørnum</p>
<p>áfram.</p>
<p>Føroyskar  heilsusystrar  hava  á  sjálvstøðugan  og  serligan  hátt  arbeitt  við  at  gera</p>
<p>eina eyka 5- 6 ára kanning við atliti til sansabúning, við tí fyri eyga at fara í holt við</p>
<p>viðgerð,  áðrenn farið verður í skúla. Hetta, umframt serliga 2½-3 ára kanning,<em type="bold"> </em>átti </p>
<p>at  verið  ein  natúrligur  fyribyrgjandi  liður  í  serstovuarbeiðinum.  Sjálvsagt  eiga</p>
<p>heilsusystrarnar ikki at sleppa stevinum sum ein faklig eind,  men mælt verður til at</p>
<p>tær hava sína dagligu gongd í tøttum tilknýti til serstovurnar og verða natúrligt lið í</p>
<p>tí  toymi,  ið  roynir  at  finna  gongda  leið  fyri  vanlig  børn,  ið  onkursvegna  hvørki</p>
<p>mennast  ella  trívast  til  fulnar.  Heilsusystraleiðarin  eigur  at  hava  skrivstovuhølir  í</p>
<p>Greiningarmiðstøðini.</p>
<p>Í sambandi við tey sosialráðgevastørv, ið eiga at hava tilknýti til serstovuna, verður</p>
<p>mælt til at samskipa verandi skúlaskipan við almannaøkið, soleiðis at ein partur av</p>
<p>tí virksemi, ið  sosialráðgevar longu nú hava um hendur á sosialu deildunum kring</p>
<p>landið ella á annan hátt varða av barnaøkinum, verður fluttur inn á barnaøkið, og at</p>
<p>hvørt  barn  verður  viðgjørt  á  serstovuni  sum  ein  heild  og  ikki  býtt  millum  fleiri</p>
<p>skipanir  og  verk.  Í  einstøkum  førum  verður  júst  sosialráðgevin  á  serstovuni</p>
<p>kontaktpersónur  hjá  barninum,  og  er  tann,  ið  togar  í  ymiskar  faktræðrir,  um</p>
<p>neyðugt er.</p>
<p>Annars  fevnir  virksemið  á  serstovunum  fyrst  og  fremst  um  at  kanna  børn  við</p>
<p>innlæringartrupulleikum, atburðartrupulleikum og tali/hoyri-trupulleikum, vegleiða</p>
<p>nærumhvørvinum um, hvussu til ber at beina barnið á rætta leið og viðgera tað eftir</p>
<p>tørvi.  Ein  týðandi  táttur  av  virkseminum  er  at  vegleiða  tey,  ið  hava  miðfirraða</p>
<p>serundirvísing um hendur í skúlaverkinum.</p>
<p>Stuðlar hjá børnum, ið hoyra undir serstovuøkið, tvs. børnum, ið ikki hava eitt brek</p>
<p>at stríðast við, men hava trupulleikar á annan hátt, hoyra fakliga og umsitingarliga</p>
<p>undir serstovuøkið. Eins og á øðrum økjum verður roynt at samskipa hetta í eindir,</p>
<p>soleiðis at nøkur børn verða savnað saman í eina ansingareind í<em type="bold"> </em>hvørjari kommunu<em type="bold"> </em></p>
<p>og  kunnu  nýta  umstøður  økisins  á  munagóðan  hátt,  og  haraftrat  eigur  als  ikki  at</p>
<p>vera neyðugt við heilum stuðli til hvørt barnið á júst hesum fakøki.</p>
<p>Ein  av  uppgávunum  hjá  serstovunum  kundi  verið,  at  seta  á  stovn  og  umsita  bæði</p>
<p>fakliga og fyrisitingarliga miðfirraða tímatalsskipan á smábarnaøkinum, tí tørvurin</p>
<p>á  sermenning  er  enn  meira  umráðandi  hjá  børnum  undir  skúlaldri  enn  seinni  í</p>
<p>lívinum. Tílíkt skipað fakvirksemi á barnagarðsøkinum hevði eisini verið við til at</p>
<p>minka um núverandi stuðulstørv.</p>
<p>Sum  fyrr  varð  nevnt,  verður  ein  leiðari  settur  at  samskipa  alt  serstovuvirksemið.</p>
<p>Leiðarin  bindur  henda  liðin  av  undirvísingarkervinum  við  aðrar  eindir  ella orkukeldur,  tá  ið  hetta  er  neyðugt,  stílar  fyri  skeiðum  og  felagstiltøkum  og  hevur</p>
<p>fíggjarstýring  um  hendur  eins  og  aðrir  tænastueindaleiðarar.  Viðkomandi  leiðari</p>
<p>hevur  sostatt  fakliga  ábyrgd  av  einum  parti  av  tí  virksemi,  ið  í  dag  hoyrir  til</p>
<p>Sernámsdepilin,  og  serstovurnar  hava  ábyrgd  av  einum  parti  av  tí  øki,  ið  í  dag</p>
<p>verður  røkt  av  serlærarastørvunum  kring  landið.  Munurin  er  tann,  at  framyvir  er</p>
<p>hetta eitt serøki, og onnur brek verða fakliga stýrd av hinum eindunum, stovnunum</p>
<p>og deplunum, ið nevndar hava verið frammanundan.</p>
<p>Høvuðsleiðarin á serstovuøkinum hevur skrivstovu í hølum</p>
<p>Greiningarmiðstøðarinnar (sí undir <em type="italic">Búskaparligar avleiðingar og fortreytir</em>). </p>
<p>Serstovuøkini eru:</p>
<p><em type="bold">Suðuroy</em>:    1  serlærari,  1  serpedagogur,  1  sosialráðgevi,  1  terapeutur  og  1 </p>
<p>sálarfrøðingur afturat verandi heilsusystrum.</p>
<p><em type="bold">Suðurstreymoy,  Nólsoy,  Sandoy,  Skúvoy,  Dímun,  Koltur  og  Hestur:   </em> </p>
<p>serlærarar,  4  serpedagogar,  2  sosialráðgevar,  3  terapeutar,  3  sálarfrøðingar  og  ein</p>
<p>heilsusystir aftrat teimum heilsusystrum, ið longu eru í starvi.</p>
<p><em type="bold">Vágar,  Mykines  og  Sundalagið: </em>1  serlærari,  1  serpedagogur,  1  terapeutur,  1 </p>
<p>sálarfrøðingur, 1 sosialráðgevi og verandi heilsusystrar.</p>
<p><em type="bold">Eysturoyar  sunnara  helvt:</em>  2  serlærarar,  2  serpedagogar,  1  sosialráðgevi,  1 </p>
<p>terapeutur, 1 sálarfrøðingur og verandi heilsusystrar.</p>
<p><em type="bold">Norðuroyggjar:</em>  2  serlærarar,  2  serpedagogar,  1  sosialráðgevi,  1  terapeutur,  1 </p>
<p>sálarfrøðingur og ein heilsusystir aftrat verandi heilsusystrum.</p>
<p>Viðmerkjast  skal,  at  hóast  serstovurnar  verða  staðsettar  ella  hava  skrivstovu  í  t.d.</p>
<p>størsta býnum  í  økinum (kann eins  væl vera í  einum av minni  býunum), so er als</p>
<p>ikki meiningin at flyta verandi virksemi av teimum minni plássunum. Í løtuni er t.d.</p>
<p>ein  heilsusystir  starvandi  í  Sandoynni  og  Skúvoynni,  og  hon  skal  sjálvsagt  verða</p>
<p>verandi  har,    hóast  hon  í  framtíðini  hevur  fast  fakligt  tilknýti  til  ein  størri</p>
<p>fjølfakligan  bólk  á  eini  serstovu  í  Suðurstreymi.  Tað  er  heldur  ikki  meiningin,  at</p>
<p>børn  av  útoyggj  skulu  av  oyggj  at  verða  kannað,  tá  ið  tað  ikki  snýr  seg  um  eitt</p>
<p>veruligt  brek,  sum  Greiningamiðstøðin  skal  taka  støðu  til.  Tvørturímóti  skulu</p>
<p>starvsfólkini  á  serstovunum  ferðast  út  til  børnini,  og  sostatt  eigur  eitt  nú  Sandoy,</p>
<p>Skúvoy  og  Hestur  at  fáa  fasta  vitjan  af  sálarfrøðingi,  terapeuti,  sosialráðgeva,</p>
<p>serlærara  og  serpedagogi  frá  serstovuni.  Orsøkin  til,  at  hesi  starvsfólk  ikki  verða</p>
<p>staðsett  fast  úti  í  økinum,  er  einans  tann,  at  ikki  er  tørvur  á  heilum  ella  hálvum</p>
<p>størvum  í  øllum  fakbólkum  á  teimum  minni  oyggjunum  og  tann  fakliga</p>
<p>serstovumenningin verður betri, um eindin ikki er alt ov lítil.</p>
<p>2.3   Leiðslubygnaður og skipan</p>
<p>Alt  tað  sernámsfrøðiliga  økið,  ið  her  hevur  verið  lýst,  verður  nevnt  undir  einum  Sertænastan.  Sertænastan  er  sett  saman  av  einum  tænastuliði    (Traðarskúlanum,</p>
<p>Sinniseindini,  Blindastovninum,  Deyvadeplinum  og  Serstovunum),  einum</p>
<p>greiningarliði  (Greiningarmiðstøðini),  og  aðalstýri    (Mentamálastýrinum).  Sí stigveldis- og virksemismynd niðanfyri</p>
<p>Mentamálastýrið  hevur  sostatt  høvuðsábyrgd  av  hesum  øki,  og  samstundis  verður</p>
<p>ávíst virksemi og harvið eisini starvsfólk og fíggjarkarmar fluttir frá Almanna- og</p>
<p>heilsumálastýrinum til Mentamálastýrið, og okkurt einstakt lið frá</p>
<p>Mentamálastýrinum til Almanna- og heilsumálastýrið. Sostatt verða</p>
<p>Blindastovnurin, tænasta við vaksin deyv, heilsusystraskipanin,</p>
<p>stuðulsfólkaskipanin  á  barnaøkinum  (0—18  ár),  heimavegleiðaraskipanin</p>
<p>(pedagogur  og  sosialráðgevi)  hjá  teimum  menningartarnaðu,  og  tann  parturin  av</p>
<p>virksemi  Hjálpartólamiðstøðarinnar  og  grein  18-ráðsins,  ið  tekur  støðu  til  tørv  og</p>
<p>útvegar persónlig hjálpartól til børn, (sí nærri í kaptilinum um <em type="italic">Hjálpartólamiðstøð</em>) </p>
<p>flutt frá Almanna og heilsumálastýrinum til Mentamálastýrið. Haraftrat verður ein</p>
<p>partur  av  verandi  sosialráðgevaorku  Almannastovunnar  á  barnaøkinum  fluttur  til</p>
<p>Serstovuøkið.    Harafturímóti  verður  øll  hoyritólatænasta,  hoyrikanningar  og</p>
<p>taluviðgerð  av  vaksnum  fólki  og  eitt  nú  gómabørnum  flutt  frá  skúlaverki  til</p>
<p>heilsuverk, tvs frá Mentamálstýri til Almanna og Heilsumálastýri.</p>
<p>Sertænastan tekur sostatt við einum týðandi parti av virksemi Almannastovunnar á</p>
<p>barnaøkinum bæði fíggjarliga og fyrisitingarliga, men barnaforsorg og barnavernd</p>
<p>verða verandi sum almannamál.</p>
<p><em type="bold">Mentamálastýrið Greiningarmiðstøð </em></p>
<p>Tvørfaklig kanning og staðfesting av breki, kunning og vegleiðing, kreppuhjálp, samskipan, leikasavn, , bókasavn, skráseting, gransking, um- og fyrisiting.</p>
<p><em type="bold">Traðarskúli </em></p>
<p>Eygleiðing og   vegleiðing   kring landið.</p>
<p>Serskúli, Serbarnagarður</p>
<p>Næmingaheim Frítíðarskúli</p>
<p>Stuðulsskipan</p>
<p><em type="bold">Sinniseind </em></p>
<p>Eygleiðing og vegleiðing  kring landið.</p>
<p>Serskúladeild/ vard skúlaeind</p>
<p>Vart barnagarðsumhvørvi</p>
<p>Stuðulsskipan</p>
<p xml:lang="dan"><em type="bold">Deyvadepil </em></p>
<p>Eygleiðing og vegleiðing  kring landið.</p>
<p>Integrerað   barnagarðseind integrerað skúlaeind,</p>
<p>familjuvøkt/ næm.heim stuðulsskipan</p>
<p><em type="bold">Blindastovnur </em></p>
<p>Eygleiðing og vegleiðing   kring landið.</p>
<p>Stuðulsskipan</p>
<p><em type="bold">Serstovur </em></p>
<p>Eygleiðing og vegleiðing kring landið</p>
<p>Stuðulsskipan</p>
<p>Serlig skúlaeind/ barnagarðs eind<em type="bold"> </em></p>
<p><em type="bold">Rørslueind </em></p>
<p>Eygleiðing og vegleiðing kring landið.</p>
<p>Hjálpartól</p>
<p>Stuðulskipan</p>
<p>Foreldur hava ávirkan í tænastueindunum á sama hátt og foreldur í dagstovna- og</p>
<p>skúlaskipanini annars.</p>
<p><em type="bold">ÍVERKSETAN  </em></p>
<p>3.1  Hvussu fer nýggja skipanin til verka</p>
<p>Mælt  verður  til,  at  søkt  verður  beinanvegin  eftir  leiðara  til  Greiningarmiðstøðina,</p>
<p>leiðarum til tænastueindirnar og fólki til miðfyrisitingina, ið skal varða av økinum í</p>
<p>framtíðini.  Í  sambandi  við  starvslýsingina  verður  gjørd  ein  nágreinilig  lýsing  av</p>
<p>teimum  fortreytum,  ið  viðkomandi  persónar  skulu  hava.  Hesir  leiðarar  rigga  ta</p>
<p>nýggju skipanina til í smálutum, m.a. áseta teir starvsfólkatørvin meira nágeiniliga,</p>
<p>enn  her  hevur  verið  gjørt,  og  gera  starvslýsingar  og  førleikalýsingar  fyri  hvørt</p>
<p>einstakt  starv í Sertænastuni. Eisini hølisviðurskifti verða nærri útgreinað  í  hesum</p>
<p>tíðarskeiðinum  og  hóskandi  hølir  gjørd  til  reiðar.    Í  sambandi  við  hetta</p>
<p>fyrireikingararbeiði  hava  leiðararnir  fast  samstarv  sínámillum  og  somuleiðis</p>
<p>samstarva teir við tey starvsfólk, ið varða av økinum í Mentamálastýrinum.</p>
<p>Á sumri 2002 verða verandi størv síðani flutt úr núverandi sernámsbygnaði og frá</p>
<p>heilsu- og almannaøkinum inn í tann nýggja bygnaðin, og lýst verður eftir nýggjum</p>
<p>fólki, har hetta er neyðugt. Samstundis verða onnur størv flutt yvir til almanna - og</p>
<p>heilsuverkið. Sertænastan í síni heild fer sostatt til verka á sumri 2002.</p>
<p>Blindastovnurin  er  tann,  ið  minst  verður  broyttur  í  sambandi  við  ta  nýggju</p>
<p>skipanina, og har hava vit ein leiðara frammanundan. Einki átti at verið til hindurs</p>
<p>fyri, at hesin stovnur longu á heysti 2001 fór til verka sambært nýggjan bygnað, og</p>
<p>í tí sambandi átti verandi pedagogiski sjónráðgevin at verið fluttur til tann stovnin</p>
<p>og starvið broytt úr hálvtíðarstarvi í fulltíðarstarv.</p>
<p><em type="bold">FORMLIG VIÐURSKIFTI </em></p>
<p>4.1  Løgfrøðiliga grundarlagið o.a.</p>
<p>Arbeiðssetningur landsstýrismansins álegði bólkinum at gera tilmæli um neyðugar</p>
<p>broytingar  í  ávísum  formligum  viðurskiftum  og  m.a.  eftirkanna,  um  løgtingslógin</p>
<p>um  fólkaskúlan  eigur  at  verða  broytt,  ella  um  tørvur  er  á  øðrum  lógarásetingum  í</p>
<p>sambandi við hetta tilmæli.</p>
<p>Semja er í arbeiðsbólkinum um, at heimildargrundarlagið undir øllum tænastum, ið</p>
<p>hava við sernámsfrøðiligt virkemi at gera, herundir sernámsfrøðiliga ráðgeving og</p>
<p>aðrar tænastur í hesum sambandi, er alt ov spjatt og stundum ógreitt. Henda fortreyt</p>
<p>er tí í sjálvum sær ein forðing fyri, at skipanin kann virka væl og smidliga.</p>
<p>Heimildargrundarlagið undir sernámsfrøðiliga virkeminum í breiðastu merking er í</p>
<p>dag at finna í t.d.</p>
<p xml:lang="dan">1) Lov nr. 51 af 14. februar 1979 for Færøerne om folkeskolen, som sat i kraft ved bekendtgørelse nr. 267 af 15. juni 1979.</p>
<p>2) Løgtingslóg  nr.  125  frá  20.  juni  1997  um  fólkaskúlan  við  seinni broytingum.</p>
<p xml:lang="dan">3) Lov nr. 719 af 18. november 1987 om udlægningen af særforsorgen m.v. på Færøerne.</p>
<p>4) Løgtingslóg nr. 70 frá 30. juni 1983 um frítíðarundirvísing v.m.</p>
<p>5) Kunngerð nr. 94 frá 22. juni 2000 um sernámsfrøðiligan stuðul til næmingar við likamligum ella sálarligum breki, sum seinni broytt við kunngerð nr. 28 frá 6. mars 2001.</p>
<p>6) Lovbekendtgørelse  nr.  100  af  2.  marts  1988  om  offentlig  forsorg,  sum seinast broytt við løgtingslóg nr. 78 frá 17. mai 2000.</p>
<p xml:lang="dan">7) Lov nr. 315 af 17. maj 1995 om sociale ydelser på Færøerne.</p>
<p>8) Lovbekendtgørelse  nr.  104  af  2.  marts  1988  om  børneforsorg,  sum  seinast broytt við løgtingslóg nr. 21 frá 2. mars 2001.</p>
<p>9) Løgtingslóg nr. 67 nr. 67 frá 10. mai 2000 um dagstovnar og dagrøkt</p>
<p>10) Kunngerð nr. 105 frá 11. juni 1997 um heilsusjúkrasystratænastuna, sum seinast broytt við løgtingslóg nr. 81 frá 17. mai 2000 um broyting í</p>
<p>løgtingslóg um heilsusystratænastuna (sí eisini kunngerð nr. 105 frá 11. juni</p>
<p>1997 um heilsusjúkrasystratænastuna).</p>
<p xml:lang="dan">11) Lov nr.  315 af 17. maj 1995 om sociale ydelser på Færøerne.</p>
<p>Hesi dømi eru ivaleysa sannførandi um, at neyðugt er við savnandi lóggávu,</p>
<p>soleiðis at flest allar sertænastur verða savnaðar í eini og somu lóg. Hetta fer helst</p>
<p>at stimbra og menna alt økið frameftir, og hevur arbeiðsbókurin tískil evnað til eitt</p>
<p>uppskot til lóg, sum kann nýtast sum íblástur hjá fyrisitingini at seta í verk tilmæli</p>
<p>arbeiðsbólksins.</p>
<p>Ásannast má, at tað verður trupult at fáa heild í ansing, undirvísing, viðgerð,</p>
<p>útbúgving og arbeiði, um ikki hetta økið verður samskipað, hóast hetta brýtur við</p>
<p>vanliga siðvenju og hugsunarhátt um, at málsøkini plaga at verða løgd undir</p>
<p>ávikavist almannamál, heilsumál og undirvísingarmál. Verandi skipan og</p>
<p>skilmarking er nýtilig fyri tey flestu, men tykist ikki virka væl og nóg smidliga fyri</p>
<p>tann, ið hevur serligan tørv. Eftir fyrisitingarliga bygnaðinum í dag, sæst, at talan er</p>
<p>um tvinni aðalstýri – nevniliga Almanna- og Heilsumálastýrið og Mentamálastýrið</p>
<p type="listitem">– meðan Fíggjarmálastýrið eisini hevur eitt orð at skula sagt í sambandi við játtanir</p>
<p>og peninganýtslu annars.</p>
<p>Meginreglan hjá arbeiðsbólkinum er tí, at serlig viðurskifti krevja serlig fyrilit –</p>
<p>bæði lógarliga og bygnaðarliga.</p>
<p>Kongstankin aftan fyri lógaruppskotið er, at rættindini verða samskipað</p>
<p>løgfrøðiliga fyri øll, ið onkursvegna, av likams- og/ella andsávum, hava serligan</p>
<p>tørv. Og at hesi tiltøk verða tryggjað við ella ígjøgnum ein serligan bygnað, ið</p>
<p>nevnist <em type="italic">Sertænastan. </em>Einki aldurmark er ásett, tí skilabest er, um sertænastan kann útbyggjast at fevna um alt <span type="quote">”yrkisføra”</span> lívstíðarskeiðið (0-67), men við denti á 0-18 ár.  </p>
<p xml:lang="dan">2.3  Uppskot til løgtingslóg</p>
<p><em type="bold">Kapittul 1 </em></p>
<p><em type="bold">Endamál §  1.</em>  Lógin  hevur  til  endamáls  at  veita  øllum,  sum  av  likams-  og/ella  andsávum </p>
<p>hava tørv á serligum tiltøkum, neyðugar tænastur so nær heimliga umhvørvi teirra</p>
<p>sum til ber til tess at tryggja teimum best gjørligar umstøður at trívast og mennast</p>
<p>til egið og samfelagsins gagn.</p>
<p>Stk. 2. Tilboð sambært hesi lóg kunnu ikki setast í verk uttan umbøn ella samtykki</p>
<p>frá móttakaranum,  foreldrum við  foreldramyndugleika, verja ella sambært avgerð,</p>
<p>tikin av fyrisitingarligum myndugleika við lógarheimild til tess.</p>
<p>Stk.  3.  Allar  útreiðslur,  ið  standast  av  teimum  tilboðum,  ið  játtað  verða  sambært</p>
<p>hesi lóg, eru lógarbundar.</p>
<p><em type="bold">Kapittul 2 </em></p>
<p><em type="bold">Bygnaður og virksemi </em></p>
<p>Greiningarmiðstøðin</p>
<p><em type="bold">§ 2.</em> Landsstýrismaðurin í mentamálum reikar fyri, at greiningarmiðstøð verður sett </p>
<p>á stovn, sum skal kanna og greina serliga tørv teirra, sum ynskja serlig tiltøk sett í</p>
<p>verk.</p>
<p>Stk. 2. Greiningarmiðstøðin verður mannað við starvsfólki, sum tvørfakliga megna</p>
<p>at  greina  menningarforðingar  og  gera  nágreiniligt  tilmæli  til  tænastuliðið  um</p>
<p>neyðug tiltøk, ið støðugt verða at eftirmeta og broytt samsvarandi.</p>
<p>Stk.  3.  Tilmæli  um  tiltøk  skulu  veita  trygd  fyri  heildarloysn,  soleiðis  at  fyrilit</p>
<p>verður tikið fyri øllum lutum, ið fremja endamálið.</p>
<p>Stk.  4.  Leiðarin  á  greiningarmiðstøðini  er  formaður  í  einum  leiðslubólki,  sum  er</p>
<p>mannaður  við  leiðarunum  í  tænastueindunum,  sum  nevndar  eru  í  §  3.  Leiðarin  á</p>
<p>greiningarmiðstøðini  hevur  heimild  at  innkalla  øll  í  almennari  tænastu  at  lutttaka</p>
<p>ella at veita upplýsingar greiningini at frama.</p>
<p>Tænastuliðið</p>
<p><em type="bold">§ 3.</em>  Landsstýrismaðurin reikar fyri, at tænastulið undir greiningarmiðstøðini verða </p>
<p>sett á stovn, ið megna at seta í verk tey tilmæli, sum greiningarmiðstøðin mælir til.</p>
<p>Stk. 2. Tænastuliðini verða hesi: Ein rørslueind, ein menningareind, ein sinniseind,</p>
<p>ein  blindaeind,  ein  deyvaeind  og  ein  serstovueind.  Eindirnar  taka  sær  í</p>
<p>høvuðsheitum  av  børnum  frá  0  til  umleið  18  ár,  men  skulu  eisini  taka  sær  av</p>
<p>vaksnum, um hetta verður hildið at vera besta loysnin.</p>
<p>Stk.  3.    Rørslueindin  tekur  sær  av  rørslutarnaðum  og  skal  bjóða  eygleiðing,</p>
<p>vegleiðing,  persónlig  hjálparamboð,  stuðulsskipan  og  annars  alt,  ið  krevst,  so  at</p>
<p>gerandisdagurin verður so væl skipaður sum gjørligt.</p>
<p>Stk. 4.  Menningareindin tekur sær av menningartarnaðum og fjølbrekaðum og skal</p>
<p>bjóða  eygleiðing,  vegleiðing,  serbarnagarð,  serskúla,  frítíðarheim,  stuðulsskipan,</p>
<p>næmingaheim  og  annars  alt,  ið  krevst,  so  gerandisdagurin  verður  so  væl  skipaður</p>
<p>sum gjørligt.</p>
<p>Stk.  5.    Sinniseindin  tekur  sær  av  sálarliga  sjúkum  og  skal  bjóða  eygleiðing,</p>
<p>vegleiðing, barnagarðseind, skúlaeind, stuðulsskipan og annars alt, ið krevst, so at</p>
<p>gerandisdagurin verður so væl skipaður sum gjørligt.</p>
<p>Stk 6. Blindaeindin tekur sær av blindum og sjónveikum og skal bjóða eygleiðing,</p>
<p>vegleiðing  og  stuðulsskipan  og  annars  alt,  ið  krevst,  so  at  gerandisdagurin  verður</p>
<p>so væl skipaður sum gjørligt.</p>
<p>Stk.  7.  Deyvaeindin  tekur  sær  av  deyvum  og  tunghoyrdum  og  skal  bjóða</p>
<p>eygleiðing,  vegleiðing,  dagstovnaeind,  skúlaeind,  næmingaheim/røktarhúski,</p>
<p>stuðulsskipan og annars alt, ið krevst, so at gerandisdagurin verður so væl skipaður</p>
<p>sum gjørligt.</p>
<p>Stk.  8.  Serstovueindin  tekur  sær  av  felagsligum,  sálarligum  og  menningarligum</p>
<p>trupulleikum,  ið  ikki  kunnu  flokkast  sum  veruligt  brek,  og  skal  bjóða  eygleiðing,</p>
<p>vegleiðing,  stimbran/venjingar,  stuðulsskipan,  dagstovnaeind,  skúlaeind  og  annars</p>
<p>alt, ið krevst, so at gerandisdagurin verður so væl skipaður sum gjørligt.</p>
<p>Stk.  9.  Í  tænastuliðunum  kunnu  foreldraráð  skipast,  hvørs  nærri  reglur</p>
<p>landsstýrismaðurin ásetur í reglugerð.</p>
<p>Leiðsla</p>
<p><em type="bold">§  4</em>.  Landsstýrismaðurin  setur  leiðarar  fyri  greiningarmiðstøðina  og  hvørja </p>
<p>tænastueind at hava dagligu leiðsluna um hendur. Landsstýrismaðurin loysir somu</p>
<p>leiðarar úr starvi, uttan so at  henda heimild er latin  øðrum eftir lóg  ella kunngerð</p>
<p>sambært lóg.</p>
<p>Stk.  2.  Hesir  leiðarar  seta  og  loysa  øll  onnur  starvsfólk  í  sertænastuni,  uttan  so  at</p>
<p>setanar-  og/ella  loysingarheimildin  er  latin  øðrum  eftir  aðrari  lóg  ella  kunngerð</p>
<p>sambært lóg.</p>
<p><em type="bold">Kapittul 3 </em></p>
<p><em type="bold">Tilmelding, skráseting, innlit o.l. </em></p>
<p><em type="bold">§ 5.  </em>Tilmelding til sertænastu kann fara fram í greiningarmiðstøðini ella í einum av </p>
<p>tænastueindunum. <em type="bold">  </em></p>
<p>Stk.  2.    Øll,  sum  móttaka  tænastur  eftir  hesi  lóg,  skulu  hava  kunnnleika  um,  at</p>
<p>viðkomandi  er  skrásett(ur)  við  tí  endamáli,  at  tænastan  kann  byggja  á  haldgott grundarlag fyri tann einstaka. Eisini hevur skrásetingin til endamáls at gera hagtøl</p>
<p>og fremja gransking.</p>
<p>Stk.  3.    Øll,  sum  eru  skrásett  til  sertænastu  hava  rætt  at  fáa  avrit  av  allari</p>
<p>skrásetingini  og  fáa  við  í  skrásetingina  viðmerkingar  til  tær  skrásettu</p>
<p>upplýsingarnar. Fyri ómyndingar og ómynduggjørd kunnu foreldur,</p>
<p>foreldrarættindahavarar  og  verjar  fáa  somu  atgongd  og  møguleika  at  gera</p>
<p>viðmerkingar.  Fyri  myndug,  sum  ikki  sjálvi  eru  før  fyri  at  røkja  síni  áhugamál,</p>
<p>kunnu tey, sum dagliga ella vanliga taka sær av viðkomandi hava somu rættindi til</p>
<p>atgongd og viðmerkingar.</p>
<p>Stk. 4.  Landsstýrismanninum verður heimilað í kunngerð at  gera nærri reglur um</p>
<p>skráseting, goymslu, burturbeining, kæru, brúkararáð, foreldraráð og annars um øll</p>
<p>viðurskifti, sum neyðug eru, so at allar tænastur sambært hesi lóg virka til fulnar.</p>
<p><em type="bold">Kapittul 4 Ígildiskomureglur </em></p>
<p><em type="bold">§ 6. </em>Sett verða úr gildi ...... </p>
<p>Stk. 2. Henda lóg kemur í gildi .,...<em type="bold">  </em> </p>
<p><em type="bold">BÚSKAPARLIGAR </em></p>
<p><em type="bold">FORTREYTIR   </em></p>
<p>5.1  Inngangur</p>
<p>Verður Sertænastan sett á stovn, soleiðis sum vit hava mælt til, verður í fyrstu syftu</p>
<p>talan  um  størri  fíggjarveiting  til  økið  mentamál.  Ein  stórur  partur  av  hesi  veiting</p>
<p>verður  fluttur  úr  almanna-  og  heilsuverkinum,  og  rættuliga  kostnaðarmikið</p>
<p>virksemi,  hoyritólatænasta,  hoyrikanningar  og  talumenning  teirra  vaksnu  verður</p>
<p>flutt frá mentamálum til almanna- og heilsumál.</p>
<p>5.2  Íløgur</p>
<p>Í fyrstu syftu er neyðugt við nýíløgum:</p>
<p>Næmingaheim  við  starvsfólki  til  deyv  bygdabørn,  ið  mugu  til  Havnar  at  ganga  í skúla, ella útvegan og upplæring av røktarfamilju, ið  kann ansa og fjálga um  hesi</p>
<p>børn, ið í løtuni eru fá í tali. Um eitt næmingaheim verður valt sum loysn, kundi ein</p>
<p>fyribilsloysn verið ein av verandi sethúsaognum skúlans.</p>
<p>Høli til Deyvadepilin, møguliga í Deyvahúsunum.</p>
<p>Tilbygningur  við  verandi  Sernámsdepil,  ið  kann  hýsa  Greiningarmiðstøðini.  Her</p>
<p>verður  hugsað  um  at  byggja  upp  í    vestureftir  frá  tí  lonini,  har  skrivstovur  eru  í løtuni.  Samstundis  verður  henda  lonin  tikin  undir  Greiningarmiðstøðina,  og</p>
<p>grasfløtan  frammanfyri  B-lonina  verður  parkeringsøki.  Tann  nýggi  bygningurin</p>
<p>eigur  at  hava  serinngongd,  og  sostatt  nýtir  einans  Traðarskúlin  ta  verandi</p>
<p>inngongdina.  Hetta  minkar  um  renslið  uttanífrá  ígjøgnum  Traðarskúlan.  Í</p>
<p>nýbygninginum  verða  skrivstovur  og  fundarhøli  fyri  Greiningarmiðstøðina,  leika</p>
<p>og hjálpartólasavn og bókasavn. Rørslueind Greiningarmiðstøðarinnar heldur eisini</p>
<p>til  har,  men  kann  í  ávísum  førum  nýta  svimjihyl  og  fimleikahøll  Traðarskúlans.  Í</p>
<p>hesum  nýggja  bygningi  húsast  eisini  heilsusystraleiðarin  og  serstovuleiðarin  (tann</p>
<p>sum er yvir allari serstovuskipanini).</p>
<p>Høli  til  sinniseindarvirksemið  í  Klaksvík.  Helst  er  møguligt  at  fáa  innivist  í  tí</p>
<p>nýggja bygninginum, ið er ætlaður m.a. til autistar.</p>
<p>Sertænastan  má  hava  rúmar  fíggjarkarmar  til  fakliga  menning,  skeiðvirksemi,</p>
<p>menning av kanningarháttum og gransking.</p>
<p><em type="bold">Mentamálastýrið </em></p>
<p><em type="bold">Greiningarmiðstøð </em></p>
<p>Bygt verður aftrat verandi skrivstovulon Sernámsdepilsins á Frælsinum í Havn vestureftir. Har verður Greiningarmiðstøðin aftrat rørslueind, hjálpartólasavni,  leikasavni, bókasavni, og somuleiðis verða har skrivstovur fyri Serstovuleiðaran og  heilsusystraleiðaran.</p>
<p><em type="bold">Traðarskúli </em></p>
<p>Í verandi Sernámsdepilshølum á Frælsinum í Havn, og aftrat tí verða minni skúla- ella dagstovnseindir røktar kring landið eftir tørvi í verandi skúla/dagstovnum. Næmingaheimið á Argjum.</p>
<p><em type="bold">Sinniseind </em></p>
<p>Útvegað verða høli í Klaksvík, í tøttum tilknýti til barnagarð og skúla. ( nýggja autistahúsið).</p>
<p xml:lang="dan"><em type="bold">Deyvadepil </em></p>
<p>Útvegað verða høli, møguliga í  Deyvahúsinum   í Havn. Venjingarskúlin, Dagstovnurin á Argjum/Dagstovnur nærindis Venj.sk.  Røktarfamilja í Havn ella eitt lítið næmingaheim (við Landavegin).</p>
<p> <em type="bold">Blinda</em></p>
<p><em type="bold">stovnur </em></p>
<p>Á verandi Blindastovni við Íslandsvegin í Havn</p>
<p><em type="bold">Serstovur </em></p>
<p>Á einum skúla í hvørjum av teimum fimm økjunum kring landið. Hetta er ikki endiliga tann størsti skúlin, men harafturímóti tann skúlin ið kann hýsa Serstovu øksisins.</p>
<p><em type="bold">Rørslueind </em></p>
<p>Ì Greiningarmiðstøðini.</p>
<p>5.3  Starvsfólkatørvur</p>
<p>Aftrat verandi starvsfólki er neyðugt við nýggjum størvum:</p>
<p>Greiningarmiðstøð</p>
<p>1 barnasálarlækni, ið er leiðari á Greiningarmiðstøðini og tænir eisini Sinniseindini.</p>
<p>1 sálarfrøðingur, ið samstundis tænir Traðarskúlanum.</p>
<p>1 tali/hoyrilærari við serligum innliti í c.p.</p>
<p>1  ergoterapeutur  og  1  fysioterapeutur  við  c.p.  eftirútbúgving.  Hesir  tæna  eisini</p>
<p>rørslueindini.</p>
<p>1 sosialráðgevi.</p>
<p>1 skrivstovufólk</p>
<p>Onnur starvsfólk koma úr verandi skipan</p>
<p>Sinniseind</p>
<p>1 sálarfrøðingur, ið samstundis er leiðari á Sinniseindini</p>
<p>1 sosialráðgevi við familjuráðgeving sum serøki</p>
<p>1 serpedagogur</p>
<p>Onnur starvsfólk koma úr verandi skipan</p>
<p>Traðarskúlin</p>
<p>1 húsavørður, ið eisini tænir Greiningarmiðstøðini.</p>
<p>1 ergoterapeutur</p>
<p>Onnur starvsfólk koma úr verðandi skipan</p>
<p>Blindastovnur</p>
<p>½ pedagogiskur sjónráðgevi aftrat tí hálva starvinum, ið er frammanundan á SNR.</p>
<p>Onnur starvsfólk koma úr verandi skipan</p>
<p xml:lang="dan">Deyvadepil</p>
<p>1  teknmálsráðgevi  aftrat  verandi  ½  starvi  á  SNR.  Hesin  er  samstundis  leiðari</p>
<p xml:lang="dan">Deyvadepilsins</p>
<p>1 sosialráðgevi</p>
<p>1 smábarnavegleiðari</p>
<p>Starvsfólk til eitt lítið deyvaheim ella ein røktarfamilja</p>
<p>Onnur starvsfólk koma úr verandi skipan</p>
<p>Serstovur</p>
<p>2 heilsusystrar (Norðoyggjar og Suðurstreymur)</p>
<p>5,5 terapeutar (ergo/fysioterapeutar) aftrat tí hálva fysioterapeutstarvinum, ið longu</p>
<p>er á Serstovuøkinum og tí eina á skúladeild Sernámsdepilsins.</p>
<p>5 sálarfrøðingar aftrat teimum tveimum, ið starvast frammanundan á SNR</p>
<p>8,5 serpedagogar</p>
<p>Onnur starvsfók koma úr verandi skipan</p>
<p>Viðmerkingar til nýggj størv:</p>
<p>Í  løtuni  eru  serlærararnir  kring  landið  smábýttir  í  minni  eindir,  sum  fyrr  er  nevnt,</p>
<p>men í øllum landinum eru í løtuni umleið 13 fulltíðarstørv og av hesum er einans</p>
<p>eitt hálvt pedagogstarv.  Á Serstovuøkinum er tí neyðugt  at seta 8,5 serpedagogar</p>
<p>aftrat  verandi  orku  í  SNR,  meðan  verandi  serlærarastørv  kring  landið  svara</p>
<p>nøkunlunda  til  verandi  serstovutørv.  Haraftrat  arbeiða  í  løtuni  serpedagogar  við</p>
<p>eygleiðing  og  taluviðgerð  á  skúladeild  Sernámsdepilsins,  og  hesi  størv  áttu  at</p>
<p>nøktað serpedagogtørv Greiningarmiðstøðarinnar og tað eina Serstovustarvið.</p>
<p>Við  at  virksemi  skúlaeindar  Sernámsdepilsins  verður  avmarkað  til  einans  at  tæna</p>
<p>menningartarnaðum, átti haraftrat at borið til at flutt einstøk lærarastørv haðani til</p>
<p>ávís onnur støð í skipanini, t.d. Greiningarstøð og Sinniseind.</p>
<p>Neyðugt  er  sjálvsagt  eisini  við  leiðara  til  Traðarskúlan  og  Serstovuøkið,  men</p>
<p>frammanundan  eru  2  leiðarastørv  í  SNR  og  henda  normering  kann  flytast.</p>
<p>Aðalstýrisstørvini áttu at kunnað komið frá Almanna- og Heilsumálastýrinum.</p>
<p>1  skrivstovufólk  verður  flutt  frá  SNR  til  Greiningarmiðstøðina.  Starvsfólk  á</p>
<p>teimum  minni  eindunum,  tvs.  Serstovunum,  Sinniseind  og  Deyvadepli,  eru</p>
<p>sjálvskrivandi, og Blindastovnurin hevur tílíkt virksemi frammanundan.</p>
<p>Á skúladeild Sernámsdepilsins eru 2 fysioterapeutstørv í løtuni, harav kann tað eina</p>
<p>verða flutt til Serstovuøkið saman við tí virkandi ½ SNR-terapeutinum.</p>
<p>Ávís størv verða flutt frá Almannaverkinum, sosialráðgevar og pedagogar, bæði til</p>
<p>Traðarskúlan  og  Serstovurnar,  og  hjálpartólatøkningur  verður  fluttur  frá</p>
<p>Hjálpartólamiðstøðini til rørslueind Greiningarmiðstøðarinnar. Møguliga verður tó</p>
<p>neyðugt við onkrum nýggjum sosialráðgevastørvum til Serstovurnar.</p>
<p>Alt  ljóðar  hetta  av  miklum,  men  kostnaðarøkingin,  tá  ið  bæði  mentamál  og</p>
<p>almanna-  og  heilsumál  verða  útroknað  sum  ein  heild,  verður  uppvigað  av  einari</p>
<p>bílígari  stuðulsfólkaskipan.  Sambært  tilmæli  okkara  eigur  at  bera  til  at  samstarva</p>
<p>nógv meira fakliga enn higartil hevur verið gjørt, og ansa fleiri børnum saman við</p>
<p>nakað  færri  stuðlum.  Á  tann  hátt  eigur  stuðulstørvurin  at  minka  umleið  ein</p>
<p>fjórðing,  og  tað  svarar  til  11  mio.  kr.  árliga.  Leyslig  meting  av  kostnaði  við</p>
<p>omanfyrinevnda starvsfólkatørv  svarar nøkulunda hetta.</p>
<p>Sostatt  kostar  tann  nýggi  bygnaðurin  í  fyrstu  syftu  hølisíløgur  og  fleiri</p>
<p>lønarútreiðslur,  men  er  útreiðsluneutralur,  tá  ið  hugt  verður  2-3  ár  fram  í  tíðina.</p>
<p>Útreiðslur  til  starfsfólkamenning,  tøknimenning  og  gransking  eiga  tó  sjálvsagt  at</p>
<p>vaksa veruliga í mun til dagin í dag á sama hátt og aðrastaðni í samfelagnum. Hetta</p>
<p>kemur bæði  samfelagnum  og tí einstaka brúkaranum  til  góðar, tí tænastan batnar</p>
<p>og  tørvurin  á  at  leita  út  fyri  landoddarnar  eftir  serfrøðihjálp,  ið  í  løtuni  er  sera</p>
<p>kostnaðarmikil táttur í heildarkostnaðinum, minkar.</p>
<p>Tórshavn, tann 29. juni 2001</p>
<p><em type="italic">Við vón um menning og bata </em></p>
<p>Þóra Þóroddsdóttir Hans Trygvi Teirin Steintór Rasmussen</p>
<p xml:lang="dan"><em type="bold">Fylgiskjal nr. 1: </em></p>
<p><em type="bold">Setningur hjá arbeiðsbólki</em> </p>
<p><em type="bold">A. Við atliti at verandi skipan eigur at verða álagt arbeiðsbólkínum</em> </p>
<p type="listitem">•        at  kanna  og  lýsa  hvat  brúkarar  halda  um  sernámsfrøðiligu  tilboðini  í</p>
<p>skúlaverkinum og ynski teirra til broytingar. Kanningarnar verða gjørdar við grundarlagi  í  spurnarbløðum,  samrøðum  og  øðrum  kanningarhættum.  Hesir bólkar  eiga  at  verða  spurdir:  næmingar  við  serligum  tørvi,  foreldur,  skúlar, sernámsfrøðiliga ráðgevingarskipanin, kommunur og áhugabólkar. Kanningarúrslitið verður samkipað, soleiðis at  ynski og tørvur sæst í einum samandrátti</p>
<p type="listitem">•        at lýsa verandi serundirvísingarskipan og lýsa viðurskiftini í</p>
<p>Sernámsdeplinum</p>
<p type="listitem">•    at lýsa sernámsfrøðiligu skipanina í fólkaskúlanum og arbeiðsbýtið millum</p>
<p>fólkaskúlan og Sernámsdepilin</p>
<p type="listitem">•        at  lýsa  samarbeiðið  við  almanna-  og  heilsumyndugleikar  og  teir</p>
<p>stuðulsmøguleikar hesin myndugleiki hevur fyri børn og ung.</p>
<p type="listitem">•        at  lýsa,  hvussu  sernámsfrøðiliga  virksemið  verður  skipað  í</p>
<p>Norðurlondum, og samanbera tað við sernámsfrøðiligu skipanina í Føroyum.</p>
<p><em type="bold">Á. Arbeiðsbólkurin skal gera tilmæli um</em> </p>
<p>1.      Møguligar  broytingar  í  núverandi  skipan,  og  um  Sernámsdepilin  skal halda fram í verandi líki 2.      Eina  skipan  fyri  sernámsfrøðiligum  virksemi,  har  sernámsfrøðilig ráðgeving og skúli vera hvør sær 3.      Eina  skipan  við  serundirvísingardeplum  í  fólkaskúlunum  kring  landið. Deplarnir  skulu  verða  tengdir  at  fólkaskúlanum  og  undirvísa  og  viðgera bólkar av brekaðum 4.      Eina  skipan,  har  ein  ella  fleiri  vanligir  barnagarðar  verða  skipaðir  sum deplar við brekaðum smábørnum. 5.      Møguligt  uppskot  frá  arbeiðsbólkinum  um  onkra  aðra  skipan,  sum  er gjørd við grundarlagi í kanningunum. 6.      Samarbeiðið  við  almanna-  og  heilsumyndugleikar  og  møguligar broytingar  av  mannagongdum  og  bygnaði,  soleiðis  at  ein  heild  fæst  í sambandi við undirvísing, ansing og viðgerð. 7. Arbeiðsbólkurin  skal  geva  sítt  tilmæli  um,  hvussu  sernámsfrøðiligt virksemi eigur at verða skipað.</p>
<p><em type="bold">B.      Arbeiðsbólkurin   skal   gera   tilmæli   um   neyðugar   broytingar   í   ávísum formligum viðurskiftum</em> </p>
<p>1. Løgtingslógin um fólkaskúlan skal verða  eftirkannað í sambandi við áður nevndu  tilmæli,  og  víst  skal  verða  á  lær  broytingar,  sum  eiga  at  verða framdar í lógini.</p>
<p>2. Víst skal verða á tørvin á øðrum lógarásetingum í sambandi við tilmælini og á innihaldið í hesum broytingum.  3. Víst skal verða á fíggjarligu avleiðingarnar í sambandi við omanfyri nevndu tilmæli.   4. Hvørjir starvsfólkabólkar eiga at verða tøkir til sernámsfrøðiliga virksemið og ráðgevingina í sambandi við tilmælini</p>
<p>Arbeiðsbólkurin verður samstundis við hesum biðin um at lata landsstýrismanninum tilmæli sítt í seinasta lagi mánadagin 1. oktober 2001.</p>
<p xml:lang="dan"><em type="bold">Fylgiskjal nr.  2: </em></p>
<p>Sernámsfrøðilig skipan í Íslandi</p>
<p>Í Íslandi er ein serlig ráðgevingar- og greiningarstøð, Greiningar- og ráðgjafarstöð ríkisins, ið er fakligur tænastu</p>
<p>Greiningarstøðin tænir øllum brekaðum íslendingum og hevur greining og ráðgeving sum aðaltátt í virksemi sínum aftrat vegleiðing um uppvenjing og viðgerð. Milli eitt og tvey hundrað børn og unglingar verða víst til Greiningarstøðina á hvørjum ári. Hoyri- og sjónbrek falla tó uttan fyri karmarnar hjá hesi støð og hava egnu serstovnar.</p>
<p>Aftrat hesum hevur Greiningarstøðin ymist annað um hendi, eitt nú fer har fram skráseting, rannsóknir og frálæra. Fyri at starvsfólkini kunnu fylgja við í tí, ið fram fer á teimum ymisku fakøkjunum, og støðugt ogna sær nýggjar viðgerðar- og frálæruhættir, er virksemið tengt at undirvísingar- og rannsóknarstovnum bæði í Íslandi og uttanlands.</p>
<p><em type="bold">Uppbygging: </em></p>
<p>Greining hevur fleiri ymiskar megintættir. Í hvørjum einstøkum føri fer fram ein atvoldsgreining og roynt verður at útgreina, hvat brekið fevnir um og á hvønn hátt. Vanliga fer atvoldsgreiningin fram í heilsuverkinum, og greiningarstøðin syrgir síðan fyri at útgreina, hvat brekið fevnir um og hvussu tað ávirkar einstaklingin.<em type="bold"> </em></p>
<p>Við greiningina gera serfrøðingar kanningar av viðkomandi einstaklingi, hvat hann megnar og hvat brek hansara fevnir um. Við støði í hesum verður hugt frameftir og staðfest, hvørji tiltøk eru neyðug, hvør frálæra kann verða framd, hvørji hjálpartól skulu útvegast og hvat fyri felagsliga/sálarliga hjálp viðkomandi hevur fyri neyðini. Á henda hátt verður roynt gera livikorini eins vanlig og til ber. Greiningarúrslitið verður nýtt til at ráðgeva teimum, ið varða av barninum, og øðrum, ið arbeiða við tí úti í nærumhvørvinum.</p>
<p>Henda greining er tvørfaklig og byggir á neyvt samstarv millum serfrøðingar, ið hvør í sínum lagi hava drúgvar royndir og fakligt innlit, og hetta samstarv er karmurin um eina heildaniðurstøðu.</p>
<p>Serfrøðingar, ið starva við greiningina, eru:</p>
<p>Læknar Sálarfrøðingar<em type="bold"> </em>Fysioterapeutar Ergoterapeutar Sosialpedagogar Serlærarar </p>
<p>Frumgreining fer fram á sjúkrahúsunum, á sernámsfrøðiligum skúladeplum (sí seinni), á dagstovnum og hjá ymsum sjálvstøðugt starvandi serfrøðingum t.d. barnalæknum, sálarfrøðingum og taluhoyrilærarum. Um henda frumgreining vísir illgruna um <em type="bold">veruligt brek</em>, verður viðkomandi einstaklingur vístur til Greiningarstøðina ella til onkran annan, ið kann fremja nærri greining. Tað vanliga er, at barnið verður víst til støðina av einum serfrøðingi, ið fæst við frumgreining. </p>
<p>Greiningarstøðin arbeiðir undir Almannastýrinum. eitt fimmannastýri hevur leiðsluna um hendi<em type="italic">. Felag teirra avlamnu</em> og <em type="italic">landsamtakið brekaðum at bata</em> velja hvør sín lim, ein stýrisbólkur, ið varar av málsøki teirra brekaðu, velur ein lim, og almannaráðharrin skipar tveir limir, har tann eini er formaður. </p>
<p>Støðin er býtt í fimm meginøki: upptøku- og samskipanarøki og 4 øki, ið vara av hvør sínum høvuðsbreki.<em type="bold"> </em></p>
<p>Á upptøku og samskipanarøkinum verður tikið ímóti ávísingum og virksemið verður samskipað. Hini fýra økini hava ábyrgd av greiningu og tænastu við hvønn sín avmarkaða bólk.</p>
<p>Ein fyristøðumaður er fakligur yvirmaður á støðini og hevur ábyrgd av tí fakliga virkseminum og samstarvi við aðrar stovnar. Ein annar leiðari tekur sær av fíggjarmálum og dagligum rakstri. Økisleiðarar hevur ábyrgd av tí fakliga arbeiðinum og arbeiðsskipanini á hvørjum einstakum øki. Tilsamans eru fjøruti størv á støðini. Starvsfólkini hava ymiskar útbúgvingar og eru serfrøðingar á hvønn sín hátt.</p>
<p>Fyristøðumaðurin er í løtuni  barnalækni, ið er serfrøðingur í barnabrekum, og leiðarin er sálarfrøðingur.</p>
<p xml:lang="dan"><em type="bold">Stigveldismynd </em></p>
<p><em type="bold">Almannastýrið </em></p>
<p><em type="bold">Stýrið fyri Greiningarstøðini </em></p>
<p><em type="bold">leiðari </em></p>
<p><em type="bold">fyristøðumaður</em> </p>
<p><em type="bold">Upptøku- og samskipanarøki </em></p>
<p>Upptøku- og samskipanarøki</p>
<p>Menningartarnað smábørn</p>
<p>Menningartarnað skúlabørn</p>
<p xml:lang="dan">Rørslubrek</p>
<p>Autistar og samskiftistarnað</p>
<p>Verandi leiðari er sosialpedagogur.</p>
<p>Á hesum øki verða allar tilvísanir viðgjørdar og beindar víðari til tey ymisku økini. Somuleiðis verða upplýsingar givnar, tá ið ivamál taka seg upp, um orsøk er til útvega eina tilvísan. Er frumgreiningin ógreið, fer fyrst fram ein læknakanning og viðurskiftini hjá familjuni verða kannað.</p>
<p>Á hesum øki verða allar upplýsingar um brekað á Íslandi skrásettar, og hetta er eitt av lógarbundnu starvsøkjum stovnsins.</p>
<p>Eitt leikasavn, ið tænir tí brekaða barninum, hoyrir undir hetta øki, og hini økini vísa brúkaranum henda vegin. Leika verðu lænt út og ráðgivið verður bæði um spæl og almenna uppaling.</p>
<p>Ein frálærudeild, ið hevur yvirumsjón við allari frálæru til tey avvarðandi, fakfólk og onnur, t.d. við ymiskum skeiðum, hoyrir eisini undir upptøku- og samskipanarøkið. Miðað verður ímóti at økja henda tátt og geva út ymist upplýsandi evni. Henda deild hevur fakbókasavn stovnsins um hendi.</p>
<p><em type="bold">Menningartarnað smábørn  </em></p>
<p>Økisstjóri í løtuni er sálarfrøðingur við breki sum sergrein.</p>
<p>Á hesum øki fáa menningartarnað undir seks ára aldri tænastu. Somuleiðis verða ivamál send til hetta økið. Blind og sera sjónveik børn verða eisini beind á hetta øki, tó einans um onnur búningarbrek eru til staðar.</p>
<p><em type="bold">MENNINGARTARNAÐ SKÚLABØRN  </em></p>
<p xml:lang="dan">Rørslubrek</p>
<p>Autistar og samskiftistarnað Starvsemið tekur mið av aldri barnsins, hvar tað býr og hvussu illa brekað tað er. Tá ið ung børn koma til regluliga uppvenjing á hesum øki, verða gjørdar venjingarskráir, har viðgerðarætlan og viðgerðarhættir verða útgreinaðir og mett verður um úrslit av uppvenjingini higartil. Stórur dentur verður lagdur á at veita teimum avvarðandi ráðgeving um avbjóðingina við at fáa eitt brekað barn, og hvussu til ber at stimbra tað og liva saman við tí. Somuleiðis verður dentur lagdur á at vitja heimið hjá barninum ella stovnin, har tað verður ansað, bæði í høvuðstaðnum og úti um landið. Skipað verður serliga fyri móttøku av bygdabørnum bæði í støðini og heima í nærumhvørvinum.</p>
<p><em type="bold">Menningartarnað skúlabørn </em></p>
<p>Núverandi leiðari er sálarfrøðingur við kliniskari nervasálarfrøði og breki sum sergrein.</p>
<p>Á hesum øki fáa børn og ung við ymsum menningarbreki vegleiðing og ráð. Tey, sum skulu í skúla, verða kannað her og somuleiðis størri skúlabørn, sum hava trupult við at læra og hava ymiskar atburðartrupulleikar vegna menningarbrek ella nervafrøðiligan veikleika.</p>
<p>Aftrat greining verður dentur lagdur á ráðgeving, stuðul og samstarv og samábyrgd við foreldur og onnur, ið taka sær av barninum. Starvsfólkini arbeiða tvørfakliga í samstarvi við serfrøðingar úti í skúlaverkinum og onnur, ið arbeiða við brekaðum fólki.</p>
<p xml:lang="dan"><em type="bold">Rørslubrek </em></p>
<p>Núverandi økisleiðari er barnalækni.</p>
<p>Her fáa rørslutarnað, eitt nú c.p.-børn og tey, sum hava ymiskar nervalagssjúkur og sjáldsom brek, tænastu, greining og ráðgeving. Dentur verður lagdur á at røkka heilt upp til 18 ára aldur, men vaksin fáa eisini ráð og vegleiðing í einstakum føri.</p>
<p>Roynt verður at laga seg eftir tørvi tess einstaka og tikið atlit til alla familjuna og tey, ið venja barnið. Starvsemið er í høvuðheitum venjing, hjálpartólaleiðbeining, kanningar av heimaumhvørvi og skúla,</p>
<p>Arbeitt verður mest sum í tveimum:</p>
<p>1: Brúkarin kemur antin einsamallur ella sum partur av einum hópi ofta eitt tíðarskeið ella spjatt yvir longri tíðarskeið og fær viðgerð og ráðgeving.</p>
<p>2: Reglulig tænasta við børn og ung, ið hava klovin rygg ella vøddasjúkur. Tey koma fleiri í senn  saman við familjni; serfrøðingar kanna tey og endurkanna tørvin á viðgerð, hjálpartólum og øðrum. Hvør einstaklingur kemur fast hvørt hálva ár.</p>
<p>Starvsfólkið arbeiðir í neyvum samstarvi við serfrøðingar, ið ráðgeva teimum, eitt nú læknar við uppvenjing sum sergrein, barnaskurðlæknar, ortopediskar læknar og bandagistar.</p>
<p><em type="bold">Autistar og samskiftistarnað </em></p>
<p>Núverandi leiðari er sálarfrøðingur við breki sum sergrein.</p>
<p>Higar fara tey, ið mett verða at hava autismu sum høvuðsbrek, hava átøkar menningartrupulleikar ella hava eitt álvarsamt samskiftisbrek. Hoyribrekað koma eisini higar, um annað brek er til staðar. Málmissir vegna sjúku ella skaðatilburð kann eisini hoyra til hetta øki.</p>
<p>Dentur verður lagdur á at greina brekið so tíðliga sum til ber og fáa barnið stimbrað í tráð við hetta. Her verður bæði ráðgeving og frálæra til foreldur og fakfólk, uppvenjing og frálæra, heilivágur ella onnur viðgerð høvd í huga.</p>
<p>Í 1997 álegði Almannastýrið Greiningarstøðini at átaka sær enn størri ábyrgd av autista- og samskiftisøkinum. Fyrr var leikluturin fyrst og fremst greining, men nú er ráðgeving og frálæra ein vaksandi táttur bæði fyri foreldur og fakfólk og í kjalarvørrinum av hesum verða gjørdar skipaðar kanningar ella rannsóknir. Miðað verður ímóti, at elva serkunnleika um autismu í ymsum aldursbólkum og gera hesa vitan atgeingiliga fyri bæði familjur og tey, ið stuðla og stimbra sum einstaklingar úti í samfelaginum.</p>
<p><em type="bold">Rannsóknir og frálæra </em></p>
<p>Sambært lóg skal Greiningarstøðin gera rannsóknir og skráseta øll brek í Íslandi. Serfrøðingar á støðini gera frøðiligar kanningar, t.d. um einstøk brek og hvussu tey koma fram úti í samfelginum.</p>
<p>Frálæra og starvsuppvenjing fer eisini fram á støðini, og serfrøðingar á støðini undirvísa á framkomnum frálærustovnum.</p>
<p>Skeiðvirksemið  á stovninum er vaksandi bæði í føstum og almennum formi og sum skeið fyri foreldur og onnur um einstakar trupulleikar.</p>
<p><em type="bold">Viðgerð og stimbran í gerandisdegnum</em> </p>
<p>Sigast kann, at Greiningarstøðin leggur lunnar undir tað uppvenjingarliga- og sernámsfrøðiliga fakstøðið. Hvussu annars verður arbeitt í gerandisdegnum kann vera ymist frá landsparti til landspart. Akureyri, ið er ein býur átøkur Havnini og tænir einum rættiliga stórum bygdarlagi, hevur hesa skipan:</p>
<p>Tvinnar skrivstovur, ið húsast á sama stað, varða av økinum. Tann eina eitur Skúladeild og hoyrir til Undirvísingar- og Mentamálastýrið, hin eitur Familjudeild og hoyrir til Almannastýrið.</p>
<p>Skúladeildin tekur sær fyrst og fremst av at býta út ser- ella stuðulstímar til einstakar næmingar, ið hava serfrálæru fyri neyðini, meðan Familjudeildin greinir trupulleikar og ráðgevur úti á skúlum, dagstovnum og annars í umhvørvi barnsins í sambandi við felagsligar, sálarligar og uppalingarligar trupulleikar. Har arbeiða serútbúnir lærarar og sálarfrøðingar. Øll kropslig uppvenjing fer fram hjá sjálvstøðugt starvandi terapeutum, í tí almenna heilsuverkinum ella á venjingarmiðstøðum, ið verða riknar av felagasamtøkum, t.d. meginfelagi teirra brekaðu.</p>
<p>Á norðurlandinum eru ikki stórir skúlastovnar, ið savna brekað børn til frálæru. So nógv, sum til ber, verða integrerað í tað vanliga samfelagið, Summastaðni eru lítlar sereindir í vanligum fólkaskúlum. T.d. fáa autistisk børn frálæru í eini lítlari deild í vanligum fólkaskúla, og í einum øðrum fólkaskúla er deild fyri fjølbrekað børni</p>
<p>Á Akureyri búgva uml. 15000 fólk. Har eru 6 fólkaskúlar og tveir av teimum størstu hava sálarfrøðing í føstum starvi; hinir skúlarnir fáa sálarfrøðitænastu frá Familjudeildini. Afrat hesum eru fleiri minni bygdaskúlar kring býin, ið nýta serfrøðingar á Familjudeildini og Skúladeildini. Øll skipanin hevur Greiningarstøðina í Kópavogi at heita á, tá ið tað snýr seg um veruliga brek ella stórar atferðar- og menningartrupulleikar, og starvsemið kring tey veruligu brekini verður fakliga stýrt haðani.</p>
<p xml:lang="dan"><em type="bold">Fylgiskjal nr. 3: </em></p>
<p><em type="bold">Sernámsfrøði á Bornholm </em></p>
<p>Ymist er frá amti til amt, hvussu bygnaðurin er. Rákið er tó at menna sekunnleika um hvørt einstakt brek, og í hesum sambandi eru ymiskar tænastueindir (videncentre) settar á stovn. Í fleiri førum eru hetta privatir stovnar, ið selja vitan og tænastu til amt og kommunur.</p>
<p>Her verður roynt at lýsa, hvussu sernámsfrøðilig tilttøk virka á Bornholm, ið hevur umleið sama fólkatal sum Føroyar.</p>
<p>Á Bornholm eru fimm kommunur, ið hava lagt stað sernámsfrøðiliga virksemið saman í eina sernámsførðiliga skrivstovu, PPR-stovu, ið húsast í Rønne. Har er ein leiðari, ið er kliniskur sálarfrøðingur og  aftrat honum eru 5½ sálarfrøðistørv, 1 til hvørja kommunu og  1½ í Rønne. Haraftrat eru 2 kliniskir sálarfrøðingar í starvi á PPR-stovuni, ið starvast um alla oynna. 1 talupedagogur er til hvørja kommunu og 1 talu/hoyrikonsulentur, ið er eitt slag av leiðara fyri tað talupedagogiska virksemið, til alla oynna. Haraftrat er 1 lesi/skriviráðgevi á skrivstovuni og 1 kurator, ið arbeiðir við at tillaga børn við serligum tørvi at framíðarvirksemi úti í samfelagnum.</p>
<p>PPR-stovan kannar børn við serligum tørvi bæði skúlabørn og yngri børn, metur um sernámsfrøðiligan tørv og vegleiðir bæði teimum avvarðandi og teimum, ið verða sett sum stuðlar ella serlærarar/serpedagogar. Hóast sálarfrøðingarnir vara av hvør sínari kommunu, so verður servitan teirra nýtt tvørturum kommunumørk, eitt nú er ein av teimum serfrøðingur í autismu.</p>
<p>PPR-stovan ger eina talupedagogiska screening av øllum 3 ára gomlum børnum á Bornholm.</p>
<p>Um børn fáa staðfest eitt veruligt brek ella varhugi er um hetta,verður tænasta veitt frá Barnaklinikkini í Keypmannahavn, og bæði sálarfrøðingar og talupedagogar haðani vitja regluliga á Bornholm. Børn verða eisini send til kanningar stytri ella longri tíðarskeið á klinikkina, ið eitt nú hevur ein kanningarbarnagarð.</p>
<p>Deyv børn og blind børn flyta í allarflestu førum til onnur amt, har serlig deyva- ella blindatænasta er, tí tílíkt servirksemi er ikki á Bornholm.</p>
<p>Ein serbarnagarður er fyri alla oynna í Svanecke, og har ganga børn allastaðni úr oynni, ið hava verulig menningarbrek. Har starvast aftrat pedagogoum, talupedagogur, musikpedagogur og fysioterapeutur. Ein av sálarfrøðingunum frá PPR tænir stvoninum við nøkrum vikutímum og barnasálarlækni vitjar regluliga frá Keypmannahavn. Starvsfólkið í serbarnagarðinum vegleiðir eisini í øðrum barnagørðum og heima hjá brekaðum børnum. Miðað verður ímóti, at stovnseta eina serlig kanningardeild í serbarnagarðinum í Svanecke.</p>
<p>Í Rønne er ein serskúli fyri alla oynna, har umleið 40 menningartarnaðir næmingar ganga. Hetta eru tey frá tí tyngri endanum av hesum øki, ið hava torført við at arbeiða við fakligari frálæru. Har arbeiðir afrat lærarunum, ein  fysioteraputur og ein talupedagogur, og ein sálrfrøðingur frá PPR starvast har nakrar vikutímar. Á hesum skúlanum er  ein serligur autistaflokkur, har teir menningarbrekaðu autistarnir ganga.. Frítíðarskúli fyri børn í øllum aldri er knýttur at serskúlanum, og har hevur eisini verið døgnumlætting, ið fyri stuttum er farin at virka sum ein serliga eind..</p>
<p>Annars verða næmingar við serligum tørvi á Bornholm integreraðir á henda hátt:</p>
<p>Ein serligur flokkur, ið tekur ser av autistum, ið ikki hava eitt tungt menningarligt brek, er í einum av teimum vanligu fólkaskúlunum á oynni. Hesin klassin starvar í neyvum samstarvi við Autistamiðstøðina í Keypmannahavn. Aftrat hesum er ein serklassarøð frá forskúalaldri til 10. flokk í 3 øðrum skúlum á Bornholm, har 5-7 børn ganga í hvørjum flokki. Hesi børnini hava almennar innlæringatrupulleikar, men eru so fræg, at tey kunnu arbeiða við fakligari frálæru.</p>
<p>Eingir terapeutar eru settir við sjálvan fólkaskúlan á Bornholm, og einasta terapeutráðgeving, ið kann fást til vega, er frá fyrioterapeutunum á serskúlanum í Rønne ella serbarnagarðinum í Svanecke.</p>
<p xml:lang="dan"><em type="bold">Fylgiskjal nr 4: </em></p>
<p><em type="bold">Sernámsfrøði í Svøríki</em> </p>
<p>Tað sernámsfrøðiliga virksemið í Svøríki hevur í megintættum henda bygnað:</p>
<p>Ein almennur stovnur, Barn och Ungdoms Habiliteringen, BUH,varðar av hvørjari kommunu. Hetta er ein greiningar- og ráðgevingarmiðstøð, ið er fakligur tænastustovnur fyri øll tey, ið onkusvegna hava eitt brek at stríðast við, og stovnurin vegleiðir tvørfakliga bæði teimum avvarðandi og starvsfólki, ið hevur við barnið at gera. Á stovninum arbeiða barnalæknar, sálarlæknar, sálarfrøðingar, serlærarar, serpedagogar, terapeutar og sosialráðgevar.</p>
<p>So nógv børn sum til ber verða integrerað í tí svenska samfelagnum, serliga um tey eru undir skúlaaldri. Summir autistar, ið ikki eru menningartarnaðir, ganga í vanligum skúla við serútbúnum autistalærarum sum stuðli. Aðrir autistar fara í ein <em type="italic">grunnserskúla,</em> har menningartarnað ganga, ið kunnu fáast við tekstviðgerð og fakliga frálæru. Menningartarnaðir autistar ganga vanliga í einum øðrum serskúla, <em type="italic">venjingarserskúlanum</em>, saman við øðrum, ið hava stórar menningarligar trupulleikar. </p>
<p>Sostatt eru tvey ymisk sløg av serskúlum í teimum størri kommununum, ein fyri veruliga menningartarnað og ein annar fyri tey, ið hava minni menningarbrek ella serstøk sálarbrek.</p>
<p>Likamsbrekað børn ganga í vanligum fólkaskúla, og tey fjølbrekaðu ganga eisini har við stuðli ella í tann av serskúlunum, ið hóskar til frálærustøðið.</p>
<p>Blind og deyv verða kannað og vegleidd á serligum stovnum, ið hava hesi økini sum serøki,  og ganga í skúla í serstøkum serskúlum.</p>
<p>Fólkaskúlabørn við sálarligum ella felagsligum trupulleikum, fáa sálarfrøðitænastu og serliga frálæru í sínum egna skúla, ið hevur bæði sálarfrøðingar og sosialráðgevarar í starvi. Um tørvur er á vegleiðing uttanífrá ber til at nýta ein stuðuls- og ráðgevingasrstovn, ið eitur Barn og Ungdomspsykiatrien BUP, ið hevur m.a. DAMP-børn sum sergrein. Annars ber eisini til at heita á BUH, Barn och Ungdomshabiliteringsklinikken, eitt nú fyri at fáa terapeutiska ráðgeving ella fyri at fáa greint og vegleitt um eitt barn við sálar- ella felagsligum trupulleikum.</p>
<p>Í Svøríki verður stórur dentur lagdur á serútbúgvingar av ymiskum slag, og tey, ið kanna, ráðgeva og undirvísa, eru serfrøðingar á hvør sínum øki, t.d. verður DAMP-økið mett sum eitt serøki, autisma er eitt annað serøki, menningarlig brek, eitt nú mongolismus, er eitt triðja serøki, og viðgerð av rørslubreki er sjálvsagt ein sergrein aftrat.</p>
</body></document>