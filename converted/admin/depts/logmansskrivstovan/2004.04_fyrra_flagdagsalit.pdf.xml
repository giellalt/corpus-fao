<document xml:lang="fao" id="no_id"><header><title/><genre code="admin"/><author><unknown/></author><wordcount>36895</wordcount><conversion_status type="standard"/><availability><license type="standard"/></availability><multilingual><language xml:lang="dan"/></multilingual><origFileName>2004.04 Fyrra flagdagsálit.pdf</origFileName><metadata><uncomplete/></metadata><version>XSLtemplate $Revision: 187360 $; file-specific xsl  Revision; common.xsl  $Revision$; </version></header><body><p><em type="bold">FYRRA FLAGGDAGSÁLIT </em></p>
<p><em type="bold">FRÁGREIÐING </em></p>
<p><em type="bold">FRÁ </em></p>
<p><em type="bold">FORMANNINUM </em></p>
<p xml:lang="dan"><em type="bold">GRUNDLÓGARNEVNDINI </em></p>
<p><em type="bold">LATIN </em></p>
<p><em type="bold">FLAGGDAGIN 2004 </em></p>
<p>Fyribils útgáva latin løgmanni flaggdagin 2004. (Endurprenta dec. 2005)</p>
<p>Grundlógarnevndin, Tórshavn 2004.</p>
<p type="listitem" xml:lang="dan">Prenttilger: Cre8</p>
<p type="listitem">458006</p>
<p>Til Føroya løgmann</p>
<p type="listitem">Hetta arbeiðsuppskot – nevnt Fyrra flaggdagssálit, er komið so langt áleiðis, at tað er ein liðug heild, og verður latið landsstýrinum við hesum í huga:</p>
<p type="listitem">Formaðurin hevur ta fatan, at tað er ábyrgd hansara at lata landsstýrinum eina frágreiðing um arbeiðið í grundlógarnevndini, hóast hetta arbeiðið, av umstøðum, sum hvørki hann ella nevndin hava verið harrar yvir, ikki er komið so langt í nevndarviðgerðini, sum lógin hevði í hyggju.</p>
<p type="listitem">Sum støðan er í løtuni, er ikki annar møguleiki enn at nýta somu mannagongd, sum tá</p>
<p type="listitem">Frágreiðingin um grundlógararbeiðið varð latin landsstýrismanninum í sjálvstýrismálum 31.  desember  2001.  Vit  at  lata  landsstýrinum  eina  formansfrágreiðing,  er  endin  ikki sleptur.</p>
<p type="listitem">Uppskotið er eitt fullfíggjað arbeiðsuppskot til eina føroyska stjórnarskipan, sum bíðar eftir  at  verða  viðgjørt  í  stórakamari,  mannað  vit  umboðunum  frá  teimum  politisku flokkunum. Tann viðgerðin er eftir, áðrenn tað kann sigast at vera eitt fyribils uppskot frá</p>
<p type="listitem">Grundlógarnevndini.</p>
<p type="listitem">Hinvegin er uppskotið og viðmerkingarnar eitt grundarlag, sum bæði løgtingslimir og føroyska fólkið framhaldandi kunnu skifta orð um. Orð, ið kunnu menna uppskotið og fáa gjølla fram tað, sum fólk okkara vil hava í eina stjórnarskipan – ella hvat ikki skal í eina skipan.</p>
<p type="listitem">Hetta er eisini í samsvari við lógina frá 2003, ið krevur, at fólkið, longu meðan arbeiðið er ávegis, skal kunnast um tað, sum skal verða í eini føroyskari stjórnarskipan.</p>
<p type="listitem">Núverandi samgonga vil, at grundlógararbeiðið skal skipast av nýggjum, so eingin orsøk er til at lata alt tað stóra og góða arbeiðið, sum er eitt úrslit av einum dyggum samstarvi í grundlógarnevndini millum allar politiskar flokkar á Løgtingi, fara aftur við borðinum, tí her er eitt gott støði, ið framhaldandi skal kunna byggjast á.</p>
<p type="listitem">Nú ræður um, at tjóðskaparligu mótpolarnir í føroyskum politikki ikki skerpa klórnar hvør móti øðrum, men at vit við eini stjórnarskipanarlóg finna eina gongda leið, har allir partar finna seg til rættis. Stjórnarskipanin skal bert taka støði í fólksins egna vilja. Tað er bert Føroya fólk, ið kann taka avgerð um egna lagnu. Hetta má vera aðalmálið.</p>
<p>Flaggdagin 2004</p>
<p>Jóan Pauli Joensen</p>
<p>Formaður í Grundlógarnevndini</p>
<p xml:lang="dan">Innihaldsyvirlit I</p>
<p><em type="bold">Til Føroya løgmann .................................................................................3 </em></p>
<p xml:lang="dan"><em type="bold">Innihaldsyvirlit I .......................................................................................4 </em></p>
<p xml:lang="dan"><em type="bold">Innihaldsyvirlit II ......................................................................................5 </em></p>
<p><em type="bold">Fororð .....................................................................................................10 </em></p>
<p><em type="bold">Formanshugleiðingar ............................................................................ 11 </em></p>
<p><em type="bold">Stjórnarskipan Føroya ..........................................................................18 </em></p>
<p><em type="bold">Skipanin..................................................................................................35 </em></p>
<p><em type="bold">Valdsbýti .................................................................................................43 </em></p>
<p><em type="bold">Stjórnarskipan við viðmerkingum .......................................................57 </em></p>
<p xml:lang="dan">Innihaldsyvirlit II</p>
<p><em type="bold">Til Føroya løgmann .................................................................................3 </em></p>
<p xml:lang="dan"><em type="bold">Innihaldsyvirlit I .......................................................................................4 </em></p>
<p xml:lang="dan"><em type="bold">Innihaldsyvirlit II ......................................................................................5 </em></p>
<p><em type="bold">Fororð .....................................................................................................10 </em></p>
<p><em type="bold">Formanshugleiðingar ............................................................................ 11 </em></p>
<p>At finna seg sjálvan .................................................................................................................11</p>
<p>Dagførdur setningur ................................................................................................................12</p>
<p>Arbeitt av nýggjum ..................................................................................................................12</p>
<p>Nýggja samgongan og grundlógin ..........................................................................................13</p>
<p>Støðan uppundir flaggdagin 2004 ...........................................................................................13</p>
<p>Eitt arbeiðsuppskot ..................................................................................................................13</p>
<p>At finna aftur felags stev .........................................................................................................14</p>
<p>Vit fólkið í Føroyum ................................................................................................................14</p>
<p><em type="bold">Nevndarlimir...............................................................................................................................16 </em></p>
<p>Formaðurin ..............................................................................................................................16</p>
<p>Samfelagsfrøðingar ..................................................................................................................16</p>
<p>Flokkarnir ................................................................................................................................16</p>
<p>Fólkaflokkurin: ........................................................................................................................16</p>
<p>Sambandsflokkurin ..................................................................................................................17</p>
<p>Javnaðarflokkurin ....................................................................................................................17</p>
<p>Sjálvstýrisflokkurin ..................................................................................................................17</p>
<p>Tjóðveldisflokkurin .................................................................................................................17</p>
<p>Miðflokkurin ............................................................................................................................17</p>
<p><em type="bold">Stjórnarskipan Føroya ..........................................................................18 </em></p>
<p xml:lang="dan"><em type="bold">Formæli........................................................................................................................................18 </em></p>
<p><em type="bold">Fyrsti.partur..Stjórnarskipan....................................................................................................18 </em>1. Stjórnarskipan ......................................................................................................................18§1. Føroyar ..........................................................................................................................18§2. Valdsbýti, løgræði og rættvísi .......................................................................................19§3. Landsins stovnar ...........................................................................................................19§4. Stýrislag ........................................................................................................................19§5. Fólkið ............................................................................................................................19§6. Ímyndir og Mál .............................................................................................................19 </p>
<p><em type="bold">Annar.partur..Rættindi..............................................................................................................19 </em>2. Almenn rættindi og skyldur.................................................................................................19§7. Rættindi og verja teirra .................................................................................................19§8. Onnur rættindi ...............................................................................................................19§9. Skyldur .........................................................................................................................203. Jøvn rættindi ........................................................................................................................20§10. Javnrættindi .................................................................................................................20§11. Javnstøða .....................................................................................................................20§12. Framíhjárættindi ..........................................................................................................204. Persónlig rættindi ................................................................................................................20§13. Lív og trygd ................................................................................................................20§14. Persónligt frælsi ..........................................................................................................20§15. Bústaður og samskifti .................................................................................................20§16. Ognarrættur .................................................................................................................215. Trúarrættindi ........................................................................................................................21§17. Trúarfrælsi ...................................................................................................................216. Politisk rættindi ...................................................................................................................21§18. Valrættur ......................................................................................................................21§19. Framsøgufrælsi ............................................................................................................21§20. Felagsfrælsi .................................................................................................................22§21. Savningarfrælsi ...........................................................................................................227. Vinnurættindi .......................................................................................................................22§22. Vinnurættur .................................................................................................................22§23. Arbeiði .........................................................................................................................228. Búrættindi ............................................................................................................................22§24. Innløgurættindi ............................................................................................................22§25. Hvørsmansrættur .........................................................................................................22§26. Óðalsrættindi ...............................................................................................................229. Sosial rættindi ......................................................................................................................23§27. Skúli ............................................................................................................................23§28. Sosial trygd .................................................................................................................23§29. Familja ........................................................................................................................2310. Fyrisitingarlig rættindi .......................................................................................................23§30. Alment innlit ...............................................................................................................23§31. Hoyring .......................................................................................................................23§32. Umboðan .....................................................................................................................23§33. Mannagongdir .............................................................................................................2311. Rættarlig rættindi ...............................................................................................................24§34. Ákæra ..........................................................................................................................24§35. Revsing ........................................................................................................................24§36. Løgrættufólk ................................................................................................................24§37. Rættarmál ....................................................................................................................24 </p>
<p><em type="bold">Triði.partur..Stýrisskipan...........................................................................................................24 </em>12. Alment ...............................................................................................................................24§38. Stovnar og vald ...........................................................................................................24§39. Val og skipan ...............................................................................................................25§40. Rættindi og avmarkingar ............................................................................................2513. Avmarkingar ......................................................................................................................25§41. Valdsregla ....................................................................................................................25§42. Heimildarregla ............................................................................................................25§43. Markregla ....................................................................................................................25§44. Líkaregla .....................................................................................................................25§45. Tilfeingi .......................................................................................................................2514. Løgtingið ...........................................................................................................................25§46. Tingið ..........................................................................................................................25§47. Tingmenn ....................................................................................................................26§48. Val ...............................................................................................................................26§49. Valskeið .......................................................................................................................26§50. Tingstarv ......................................................................................................................26§51. Tingformaður ..............................................................................................................26§52. Tingseta .......................................................................................................................26§53. Ólavsøkurøða ..............................................................................................................26§54. Tingsins virki ..............................................................................................................27§55. Nevndir ........................................................................................................................27§56. Innlit ............................................................................................................................27§57. Sømdir tingmanna .......................................................................................................2715. Landsstýri ..........................................................................................................................27§58. Løgmaður ....................................................................................................................27§59. Landsstýri ....................................................................................................................28§60. Landsstýrismenn .........................................................................................................28§61. Starvsstjórn ..................................................................................................................28§62. Málsøki ........................................................................................................................28§63. Samskipan ...................................................................................................................28§64. Eftirlit ..........................................................................................................................2816. Dómstólar ..........................................................................................................................28§65. Dómstólar ....................................................................................................................2817. Kommunur .........................................................................................................................29§66. Kommunur ..................................................................................................................2918. Aðrir stovnar ......................................................................................................................29§67. Aðrir óheftir stovnar....................................................................................................29§68. Landssakførari .............................................................................................................2919. Lóggávuvald ......................................................................................................................29§69. Lóggávuvald ................................................................................................................29§70. Lóggávuheimild ..........................................................................................................29§71. Lóggávumannagongd ..................................................................................................29§72. Millumlandalógir ........................................................................................................30§73. Kunngerðarlóggáva .....................................................................................................3020. Stjórnarvald .......................................................................................................................30§74. Stjórnarstovnar ............................................................................................................30§75. Stjórnarstarv ................................................................................................................30§76. Fyrisiting .....................................................................................................................3021. Dómsvald ...........................................................................................................................30§77. Løgrættur .....................................................................................................................30§78. Dómsvald ....................................................................................................................3122. Fíggjarvald .........................................................................................................................31§79. Skattur .........................................................................................................................31§80. Fíggjarætlan ................................................................................................................31§81. Játtanarskipan ..............................................................................................................31§82. Mannagongd ................................................................................................................31§83. Fíggjarnevnd ...............................................................................................................32§84. Eykajáttan ....................................................................................................................32§85. Roknskapir ..................................................................................................................32§86. Grannskoðan ...............................................................................................................32§87. Landsbanki ..................................................................................................................32§88. Búskapargrunnur .........................................................................................................3223. Eftirlitisvald .......................................................................................................................32§89. Eftirlitisvald ................................................................................................................32§90. Fyrispurningar .............................................................................................................32§91. Nevndareftirlit .............................................................................................................33§92. Ábyrgd.........................................................................................................................33§93. Fólksins umboðsmaður ...............................................................................................3324. Uttanlandsvald ...................................................................................................................33§94. Samveldi ......................................................................................................................33§95. Umboðan .....................................................................................................................33§96. Uttanlandsnevnd ..........................................................................................................33§97. Samtykki .....................................................................................................................3425. Neyðrættur .........................................................................................................................34§98. Neyðstøða ....................................................................................................................3426. Gildi og samtykt ................................................................................................................34§99. Samtykt .......................................................................................................................34§100. Gildi ..........................................................................................................................34 </p>
<p><em type="bold">Skipanin..................................................................................................35 </em></p>
<p><em type="bold">Bárður.Larsen.&amp;.Kári.á.Rógvi.................................................................................................35 </em></p>
<p>Á tingi fær fólkið rødd ............................................................................................................35</p>
<p>Tilgongdin................................................................................................................................35</p>
<p>At velja sær skipan ..................................................................................................................36</p>
<p>Skipanin er bæði karmur og lóg ..............................................................................................39</p>
<p>At taka við endurnýggjaðari skipan ........................................................................................41</p>
<p><em type="bold">Bókmentir.í.úrvali:.....................................................................................................................41 </em></p>
<p><em type="bold">Valdsbýti .................................................................................................43 </em></p>
<p><em type="bold">Rúni.Rasmussen..........................................................................................................................43 </em></p>
<p>Uppruni ....................................................................................................................................43</p>
<p>Valdsbýti og eftirlit og javnvág ...............................................................................................44</p>
<p>Tingræði (parlamentarisma) ....................................................................................................45</p>
<p>Forsetaskipan ...........................................................................................................................47</p>
<p xml:lang="dan">Montesquieu-mytan .................................................................................................................47</p>
<p>Føroyska stjórnarskipanin og valdsbýtið ................................................................................48</p>
<p><em type="bold">Bókmentir.og.heimildir..............................................................................................................51 </em></p>
<p><em type="bold">Stjórnarskipan við viðmerkingum .......................................................57 </em></p>
<p>Fororð Hetta er <em type="italic">Fyrra Flagdagsálitið </em>, sum verður lagt fram við einum arbeiðsuppskoti til eina føroyska stjórnarskipan. Umframt eitt handanarskriv til løgmann eru í hesum áliti hugleiðingar, sum for-maðurin hevur gjørt sær um grundlógar ella stjórnarskipanararbeiði. Um arbeiðið hjá Grundlóg-arnevndini frá 1999 er greitt frá í <em type="italic">Frágreiðing um grundlógararbeiði frá formanninum í grundlógar </em><em type="italic">nevndini til landsstýrismannin í sjálvstýrismálum </em>handað um árskiftið 2001/2. Í hesum næsta áliti, fyrra flaggdagsáliti, verður greitt stutt frá arbeiðinum, og hvør sitið hevur í Grundlógarnevndini frá 2003. </p>
<p>Miðleingjan í hesum áliti er sjálvt arbeiðsuppskotið til <em type="italic">Stjórnarskipan Føroya </em>í reinum líki, og hesum á baki kemur so uppskotið við viðmerkingum, ið greiða nærri frá tí, sum er ásett í sjálvari skipanini. </p>
<p>Tað hevði saman við hesum áliti borið væl til at prenta eini 1.000-1.500 síður av alment viðkomandi stjórnartilfari, sum klassisk og modernað stjórnarskjøl og vísindaliga viðgerðir av slíkum. Men tað hava vit ikki hildið verið rætt á hesum sinni. Í staðin hava vit latið prentað grein um stjórnar-skipanir, sum Bárður Larsen og Kári á Rógvi hava skrivað, umframt eina heilt nýggja viðgerð av valdsbýtinum, sum Rúni Rasmussen, B.S.Sc. hevur gjørt við støði í lestri sínum á Fróðskapar-setrinum, báðar við ávísingum til viðkomandi tilfar.</p>
<p>Annað tilfar av almennum áhuga fyri stjórnmálafólk er at finna á heimasíðum sum:www.constitution.orgwww.constitution.org/liberlib.htmwww.yale.edu/lawweb/avalon/avalon.htmwww.findlaw.com</p>
<p>Vónandi fer tað at bera til at koma við <em type="italic">Øðrum Flagdagsáliti </em>áðrenn langt um líðir, har eitt full-fíggjað uppskot, sum er viðgjørt av eini fullmannaðari nevnd og eisini, sum ásett í lógini, hevur verið viðgjørd av fólki okkara. </p>
<p>Formanshugleiðingar Gamlaárskvøld 2001 varð ein formansfrágreiðing við heitinum <em type="italic">Frágreiðing um grundlógararbeiði </em><em type="italic">frá formanninum í grundlógarnevndini til landsstýrismannin í sjálvstýrismálum </em>, send táverandi landsstýrismanninum, Høgna Hoydal, við telduposti. Henda frágreiðing varð síðani broytt og rættað og endaliga løgd fram 14. mars 2002. </p>
<p>Eins og ta ferðina ræður nú um at uppfylla lógina um grundlógararbeiðið. Løgtingið hevur álagt nevndini at lata frá sær fyribilsálit flaggdagin 2004 og endaligt álit flaggdagin 2005.</p>
<p>Tað fyrra flaggdagsálitið verður eisini ein formansfráðgreiðing, tí valið í 2004 gjørdi, at ikki bar til hjá politisku limunum at vera við í arbeiðinum, hvørki upp undir val ella nakað væl eftir valið.</p>
<p>Kortini hevur formaðurin fingið dyggja hjálp frá skrivara og serfrøðingum. Úrslitið er, sum løgtingið ætlaði við lógini um grundlógararbeiðið, eitt uppskot um føroyska stjórnarlóg við stutt-um viðmerkingum.</p>
<p>Nú er greitt hjá nevndini at fara undir breiðari hoyringar og síðani – við politisku manningini valdari av nýggjum – at gera tað seinna flaggdagsálitið.</p>
<p><em type="italic">At finna seg sjálvan </em></p>
<p>Tað var nøgdsemi millum føroyingar, tá teir seinast í 19. øld funnu aftur sín føroyska mentanarliga samleika og ikki bert kendu seg sum føroyingar í landi sínum, men eisini góvu hesum ljóð í máli, skaldskapi og mentan. Men so dróg sundur partanna millum, og tey sum áður høvdu staðið saman, fóru hvør sín veg; og vit fingu sambandsfólk og sjálvstýrisfólk.</p>
<p>Politiski leikurin kom síðani at gera sítt til, at politikarar av álvara fóru at skerpa sjónarmiðini hvør móti øðrum og skaptu ein politiskan retorikk, ið hevur gjørt tað trupult, fyri ikki at siga næstan ógjørligt, aftur at finna saman tjóðskaparliga. Hetta hevur, sum rímiligt er, eisini sett sín dám á arbeiðið í grundlógarnevndini og er ein meginorsøk til, at arbeiðið ikki kundi gerast liðugt fyrr enn gingið var aftur á slóðina og tann felags fatan funnin, ið lá í upprunanum og menningini av politisku tilgongdini seinastu hálvu aðru øldina. Mangan, meðan alt gekk sum eftir ánni, stungu hesir mótsetningarnir seg upp og máttu brýnast, men ongantíð steðgaði hetta arbeiðinum í fyrstu grundlógarnevndini. Ein snávingarsteinur í hesum sambandi hevur verið sjálvt orðið <em type="italic">grundlóg </em>, tí hava vit nú, sum ein lið í eini tjóðskaparligari semjusøkjan, valt at skifta hetta orð út við orðið <em type="italic">stjórnarskipan </em>, sum samsvarar væl við enska orðið <em type="italic">Constitution </em>ella tað týska <em type="italic">Verfassung. </em></p>
<p>Eitt er, at tað ikki er hvønn dag, at eitt fólk ella eitt land skrivar eina nýggja stjórnarskipan, annað er, at tað eisini er rættiliga óvanligt at skriva lóg í einum landi, har tað ikki er full semja um sjálva grundlógina ella stjórnarskipanina sum tjóðskaparlig ímynd. Vanliga er ein nýggj grundlóg ella stjórnarskipan endin á eini gamlari skipan og byrjan til eina nýggja, tí verða stjórnarskipanir ofta til í kollveltingartíðum. Vit kunnu bert hugsa um okkara egnu fyribils stýrisskipan undir krígnum og síðani eldru stýrisskipanarlógina beint eftir, at heimastýrisskipanin varð samtykt.</p>
<p>Hjá okkum hevur síðani hvørki nøkur framd kollvelting ella nøkur semja verið at borið eina ný-skipandi stjórnarskipan. Hetta seinna hevur higartil ikki borið til hjá okkum við eini politiskari støðu, har vit hava havt tveir ósambæriligar mótpolar, ið eru tvinnaðir saman í tráðin, vit kunnu nevna tjóðskaparligu gongdina í Føroyum tey seinastu stórthundrað árini. Her verður neyðugt at loysa eitt sindur upp og at finna eina tjóðskaparliga semju, sum allir flokkar kunnu standa saman um. Hesa semju eiga vit at leggja í okkara nýggju Stjórnarskipan Føroya. Tað verður tað stóra takið.</p>
<p><em type="italic">Dagførdur setningur </em></p>
<p>Eftir at formansfrágreiðingin frá árskiftinum 2001/2002 varð latin úr hondum, fjarðaði politiski parturin í grundlógararbeiðinum eina tíð, tí løgtingsval stóð fyri durum. Eftir løgtingsvalið 30. apríl 2002 var í samgonguni semja um at halda fram við grundlógararbeiðinum, og ein dagførd lóg um grundlógarnevnd – løgtingslóg nr. 79. frá 8. mai 2003 um grundlógarnevnd – varð samtykt.</p>
<p>Endamálið við hesi lóg var at:<span type="quote">“gera uppskot til grundleggjandi stjórnarlóg fyri Føroyar. Í uppskotinum skulu vera áset-ingar um stýrisskipan og valdsbýti eins og grundleggjandi rættindi og skyldur hjá borg-arunum. Grundlógarnevndin tekur við arbeiðinum og fullførir verkið hjá nevndini, ið higartil hevur arbeitt við føroyskari grundlóg.”</span></p>
<p>Nýtt í hesi lógini, sum enn er galdandi, er, at nevndin sjálv eftir tilmæli frá formanninum skal útgreina arbeiðssetningin. Eisini kann nevndin taka upp evni eftir egnari meting, eins og allir limir eiga rætt at fáa sína hugsan við í álit og frágreiðingar hjá nevndini. Full semja var á tingi um allar ásetingar í lógini – uttan júst navnið grundlógarnevnd. Nevndin fekk tó heimild sjálv at mæla til navnið á endaliga uppskotinum. Til tess at finna semju skjýtur formaðurin upp heitið stjórnarskipan.</p>
<p>Lógin krevur, at nevndin, meðan hon arbeiðir, skipar fyri at kunna og hoyra føroyska fólkið. Eitt fyribilsuppskot skal latast landsstýrinum í seinasta flaggdagin 2004. Hetta skal so latast fólkinum til viðgerðar á tann hátt, at hoyringar skulu skipast í øllum valdømum, so fólkið, kommunur og áhugabólkar skulu fáa høvi at ummæla uppskotið og seta sín dám á tað. Skipast skal eisini fyri evnisfundum um innihaldsligar partar av uppskotinum. Alt hetta er neyðugt, tí sum tað longu stendur í uppskotinum til formæli: <em type="italic">”Vit, fólkið í Føroyum, samtykkja hesa stjórnarskipan okkara. Hon er grundarlag undir </em><em type="italic">stýri okkara og tann fyriskipan, ið skal tryggja frælsi, trygd og trivnað okkara.” </em></p>
<p>Nú fyrra flaggdagsálitið er tøkt, eigur tingið eftir uppskoti frá løgmanni ella avvarðandi landsstýris-manni at játta neyðugu miðlarnar til at fara undir kunning og hoyring og politiska arbeiðið í nevndini fram ímóti seinna flaggdagsálitinum.</p>
<p><em type="italic">Arbeitt av nýggjum </em></p>
<p>So skjótt landsstýrismaðurin sambært nýggju lógini um grundlógararbeiðið aftur hevði sett for-mannin, sum er tann sami, og formaðurin hevði valt serfrøðingarnar, og flokkarnir á tingið høvdu valt sínar limir í nevndina, byrjaði nevndararbeiðið aftur eftir tí leisti, sum formaðurin hevði skotið upp. Hann er:”Grundlógarnevndin verður skipað í tvey kømur við sama formanni. Eitt lítlakamar, sum er arbeiðskamar mannað við serfrøðingum, sum gera uppskotini og viðmerkingar at leggja fyri stórakamar, sum er mannað bæði við serfrøðingum og parlamentarikarum. Í stórakamari verða uppskot og viðmerkingar nágreiniliga viðgjørd og tillagað. Tað verður stórakamar, sum tekur endaliga støðu til tað uppskotið til eina føroyska grundlóg, sum um Løgtingið verður lagt út til fólkaatkvøðu. Stórakamar skal hava nakrar fastar ásettar fundir, sum verða lagdir í samráð við løgtingsformann og løgmann, so einki annað verður til hindurs fyri, at hesir fundir verða hildnir ta tíð, teir eru ásettir at verða. Hin vegin skulu teir ikki verða hildnir so ofta.”1</p>
<p>Fundir vóru hildnir bæði í lítlakamari og stórakamari og glið kom veruliga á arbeiðið aftur til vit aftur snávaðu um sama tjóðskaparliga snávingarsteinin, sum í undanfarnu nevnd Fyri at hesin trupulleikin framhaldandi ikki skuldi koma at darva arbeiðinum, varð á fundi 17. november í fullari semju samtykt at seta eina undirnevnd, ið skuldi finna fram til eina tjóðskaparliga semju um henda spurningin. Hetta skuldi kortini ikki forða lítlakamari í sínum framhaldandi arbeiði.</p>
<p>Tíverri fyri hetta arbeiðið kom nú so mangt samstundis at henda á politiska víðvøllinum, ið endaði við, at løgmaður skrivaði út val at verða 20. januar 2004. Við hesum datt alt arbeiðið í stórakamari í grundlógarnevndini niðurfyri, og spurningurin um tjóðskaparligu semjuna í grundlógarnevndarhøpi kom tíverri ikki at verða viðgjørdur aftur í nevndini. Tað var stórt spell, tí tað er einki at ivast í, at um spurningurin um tjóðskaparligu semjuna varð loystur – og sera góð útlit vóru til tað – hevði gongd komið aftur á grundlógararbeiðið, og tað hevði skjótt verið komið á mál. Men soleiðis skuldi tað ikki verða á hesum sinni.</p>
<p><em type="italic">Nýggja samgongan og grundlógin </em></p>
<p>Eftir valið var skipað ein nýgg samgonga millum Javnaðarflokkin, Fólkaflokkin og Sambandsflokkin.</p>
<p>Í samgonguskjalinum dagfest 31.januar 2004 stendur, at: ”Arbeiðið í grundlógarnevndini skal skipast av nýggjum. Uppgávan er at gera eina stjórn-arskipanarlóg, sum eisini inniheldur ásetingar um mannarættindi og onnur rættindi. Um-framt at lýsa verandi ríkisrættarligu støðu, skal lógin innihalda greiðar mannagongdir fyri, hvussu farast skal fram, um ríkisrættarliga støðan verður broytt.”</p>
<p>Enn er ikki farið undir at skipa arbeiðið í grundlógarnevndini av nýggjum við lógarbroyting. Helst kann henda nýskipan henda innan karmarnar av verandi nevnd. Tað er tí enn løgtingslóg nr. 79. frá 8. mai 2003 um grundlógarnevnd, sum formaðurin hevur at halda seg til. Sambært hesi lóg skal eitt fyribils uppskot og álit latast landsstýrinum áðrenn 25. apríl 2004.</p>
<p><em type="italic">Støðan uppundir flaggdagin 2004 </em></p>
<p>Støðan er tann, at politisku viðurskiftini hava gjørt, at tað í langa tíð ikki hevur borið til at arbeitt í stórakamari í grundlógarnevnini har parlamentarikararnir eru umboðaðir. Av tí sama ber heldur ikki til at leggja fram eitt fyribils uppskot, sum er viðgjørt í allari nevndini, sum er nevnt í lógini.</p>
<p>Spurningurin er, um tað undir hesum umstøðum hevði verið tað rætta at slept endanum. Men hetta hevur formaðurin ikki hildið verið rætt at gera, tí so kundi tað koma at verða trupult at fáa fatur á endanum aftur. Tað rætta er undir verðandi umstøðum at halda lógina so langt, sum tað yvirhøvur ber til. Tað er eisini formansins fatan, at allir politiskir flokkar vilja geva honum rætt í hesum.</p>
<p><em type="italic">Eitt arbeiðsuppskot </em></p>
<p>Við støði í tí arbeiði, sum er gjørt árini frammanundan, og í tí, sum er gjørt eftir at ein nýggj grundlógarnevnd tók við heystið 2003, hevur formansskapurin, studdur av skrivaranum og teimum formansútnevndu samfelagsfrøðingunum í nevndini, gjørt eitt <em type="italic">arbeiðsuppskot </em>til eina føroyska stjórnarskipan. Hesi skipan hava teir tríggir Jóan Pauli Joensen, formaður, Kári á Rógvi, formaður, 1 Frágreiðing um grundlógararbeiði frá formanninum í grundlógarnevndini til landsstýrismannin í sjálvstýrismálum. </p>
<p>Latin 31. desember 2001. Løgfrøðiliga kannað og rættað 14. mars 2002., bls. 169og Bárður Larsen, skrivari, ábyrgdina av. Hinir samfelagsfrøðingarnir hava so hvørt fingið uppsloti til kanningar og viðmerkingar. Endaspurturin var dagarnar 6. og 7. apríl, tá ið uppskotið varð gjøgnumgingið á tveimum heildagsfundum.</p>
<p>Á hesum fundum vórðu lógargreinarnar og viðmerkingarnar fram til og við § 58 viðgjørdar, tá vóru ikki stundir til meira. Hinar greinarnar og viðmerkingarnir, sum eftir eru, hevur so formans-skapurin saman við skrivaranum einsamallur tillagað og ábyrgd av. Í summum førum býttu ser-frøðingarnir seg í meiriluta og minniluta, soleiðis at ein minniluti var ímóti summum orðingum í lógaruppskotinum. Fyri tað mesta vóru hetta mótmæli grundað á faklig rák innan løgfrøðina – eitt nú spurningin um rættvísi er nóg neyvt hugtak at brúka í stjórnarskipan. Hesi viðurskifti eisini eru til skjals í savninum hjá nevndini.</p>
<p><em type="italic">At finna aftur felags stev </em></p>
<p>Spurningurin er so, hvat nú skal henda, tá ið landsstýrið hevur fingið arbeiðsuppskotið. Sum nevnt omanfyri var hvørki tingsins ella formansins ætlan at leggja tað í onkra skuffu, men heldur at fáa tað út til ein størri skara sum skjótast. Í hesum sambandi er neyðugt at føroyingar, uttan mun til politisk sjónarmið annars, standa saman og finna fram til eina tjóðskaparliga semju, so allir flokkar saman við Føroya fólki taka undir við eini nýggjari føroyskari stjórnarskipan.</p>
<p>Tað er ikki so nógvar ferðir hent, at vit her í Føroyum hava havt møguleika fyri eini so breiðari viðgerð av einum so týdningarmiklum máli, sum ikki bert hevur týdning í løtuni, men eisini fyri alla framtíð. Hetta sæst ikki minst av teirri sannroynd, at Fróðskaparsetur Føroya straks fór undir at skipa fyri undirvísing í lóg og at leggja ætlanir fyri framhaldandi undirvísing og gransking í lóg á setrinum. Løgfrøði er nú raðfest sum eitt tað fyrsta øki, ið skal mennast tey komandi árini.</p>
<p>Áhugin fyri føroyskari løgfrøði og stjórnarfrøði er eisini væl og virðiliga ítøkiliggjørdur í <em type="italic">Før </em><em type="italic">oyskum Lógarriti </em>, sum ungir føroyskir løgfrøðingar standa aftanfyri og nú er komið út í fleiri ár. </p>
<p>Í hesum sambandi skal eisini nevnast, at Grundlógarnevndin skipaði fyri eini stórari altjóða grund-lógaráðstevnu í Norðurlandahúsinum. Hon skuldi upprunaliga verða heystið 2002, men av prakt-iskum orsøkum bar ikki til at halda hana fyrr enn í 2003 – í døgunum 11. – 13. mars 2003. Henda ráðstevna við sínum mongu framløgum hevði ein altjóða dám, har farið varð rættiliga víða. Henda ráðstevnan var sera væl eydnað og komu nógv sera áhugaverd sjónarmið fram, sum byggjast kann á framhaldandi. Eisini hava vit fingið samband við serkøn fólk, sum við stórum áhuga fylgja við gongdini í Føroyum. Einki er at ivast í, at grundlógarráðstevnan gjørdi, at ein hópur av fólki fekk eina greiða fatan av tí týdningi, sum ein stjórnarskipan kundi koma at hava fyri Føroyar. Tað er ein menning í løgfrøðiligum framsókni og hugsunarhátti, ið, sum frálíður, vil verða mennandi fyri føroyska umsiting og alt tað føroyska samfelagið. Tilfarið frá hesi ráðstevnu var savnað í hefti, ið varð latið øllum á ráðstevnuni.</p>
<p>Endaligu avrikini hjá fyrilestrarhaldarum og øðrum eru fyri stóran part útgivið í Føroyskum Lógar-riti. Eisini nevnda formansfrágreiðing varð prentað til hetta høvið.</p>
<p><em type="italic">Vit fólkið í Føroyum </em></p>
<p>Tað eru tey, sum halda, at tað er bert at skriva av eina fremmanda stjórnarskipan og laga hana til føroysk viðurskifti; hetta kundi ein tilvildarlig advokatskrivstova gjørt, og so var ikki meira um tað at siga. Kanska? Tað vildi hinvegin tikið møguleikan frá Føroya fólki og umboðum teirra á tingi at viðgjørt hetta stóra mál frá grundini út frá tí mentanararvi og teimum grundleggjandi politisku virðum, sum gera okkum til tey, sum vit eru. Tey, sum lært hava, kunnu, um illa vil til, vera so bundin av lærdóminum, at hann kann koma at verða avmarkandi í teirra veruleikafatan.</p>
<p>Tað er tí avgerandi neyðugt at minnast til, at alt vald í Føroyum kemur frá føroyska fólkinum. Tí má fólkið sjálvt og valdu umboð tess vera við í hesum lógararbeiði frá byrjan. Tað hevur eisini verið málið við grundlógar- ella stjórnarskipanararbeiðinum higartil. Ein stjórnarskipan eigur at koma frá fólkinum og megininnihaldið í henni eigur at verða viðgjørd av fólkinum og so setast í formligar lógargreinir. Tað, at vit menniskju av og á, uttan at verða bundin av nøkrum, saman vera sett til at hugsa um, hvussu okkara samfelag skal skipast frá grundini, skerpir vit og skil og letur upp fyri nýggjum tonkum og loysnum. Tað er henda møguleika, vit hava, við sjálvi at leggja lunnar undir eina føroyska stýrisskipan, sum ikki er bundin at øðrum enn fólksins egna vilja.</p>
<p>Hetta er fyri ein stóran part gjørt í tí arbeiði, sum longu er gjørt í Grundlógarnevndini, og sum er til skjals.</p>
<p>Grundlógarnevndin 2003 Í <em type="italic">Frágreiðing um grundlógararbeiðið frá formanninum í grundlógarnevndini til sjálvstýrismálum </em>er greiitt frá arbeiðinum í grundlógarnevndini fram til 31. december 2001. Henda frágreiðing varð prentað í sambandi við Grundlógarráðstevnuna í 2003 og skal tí verða víst til hana. Her skal tí bert vera greitt frá teimum umboðum sum hava sitið í nevndini sambært løgtingslógini frá 2003. </p>
<p><em type="bold">Nevndarlimir </em></p>
<p>Sambært</p>
<p>Løgtingslóg nr. 79. frá 8. mai 2003 um grundlógarnevnd sita trý umboð fyri hvønn flokk á tingi, sum hevur fýra tingmenn ella fleiri og eitt umboð fyri teir flokkar, sum hava tríggjar tingmenn ella færri. Løgmaður og landsstýrismaðurin í lógamálum eru limir í nevndini embætis vegna, men fara av tí býti, flokkarnir fáa tillutað. Teir flokkar, sum bara hava eitt umboð í nevndini, kunnu velja ein varalim, sum kann vera landsstýrismaður ella varamaður á tingi.</p>
<p>Umframt hesar politiskt valdu limir hava 8 persónar við hægri samfelagsvísindaligum útbúgvingum sæti í nevndini. Her er tað skipað soleiðis fyri, at landsstýrismaðurin í lógarmálum velir formannin og formaðurin velir so sjálvur næstformannin og hini umboðini. Í lógini eru mannagongdir ásettar um, hvussu farast skal fram, um limir fara úr nevndini, um skrivstovuhjálp, samsýningar o.a.</p>
<p><em type="italic">Formaðurin </em>3. juli 2003 gjørdi landstýrsismaðurin í lógarmálum sbrt. lógini reglugerð fyri grundlógararbeiði og munnliga heitt varð á Jóan Paula Joensen um at halda fram sum formaður í nevndini. Hetta var skrivliga váttað við skrivið dagfest 18. august 2002. Bárður Larsen, fulltrúi, cand. jur varð settur sum skrivari. </p>
<p><em type="italic">Samfelagsfrøðingar </em></p>
<p>Formaðurin valdi hesar limir í nevndina:</p>
<p>Kári á Rógvi, cand. jur. LL.M, næstformaður, advokatfulltrúi</p>
<p>Ingibjørg Berg, cand. scient. pol., skrivari/ samskipari, Kommunusamskipan Føroya.</p>
<p>Herálvur Joensen, cand. jur. LL.M; aðalstjóri, Oljumálaráðið</p>
<p>Gurið A. Joensen, cand. jur., stjóri, Kærustovnurin</p>
<p>Herluf Sigvaldsson, MSS, deildarstjóri, Løgmannsskrivstovan</p>
<p>Ingi Højgaard, cand. jur., advokatur</p>
<p>Julianna Klett, cand. jur., advokatur</p>
<p><em type="italic">Flokkarnir </em></p>
<p>Tað gekk kortini ein tíð áðrenn flokkarnir á tingið fingu valt síni umboð í grundlógarnevndina, men tá september var farin afturum, var grundlógarnevndin fullmannað.</p>
<p>Flokkarnir valdu hesi folk í nevndina:</p>
<p><em type="italic">Fólkaflokkurin: </em></p>
<p>Annfinn Kallsberg, løgmaður</p>
<p>Jógvan á Lakjuni, løgtingsmaður</p>
<p>Poul Michelsen, løgtingsmaður</p>
<p><em type="italic">Sambandsflokkurin </em></p>
<p>Lisbeth L. Petersen. løgtingskvinna</p>
<p>Heðin Mortensen, løgtingsmaður</p>
<p>Bárður Nielsen, løgtingsmaður</p>
<p><em type="italic">Javnaðarflokkurin </em></p>
<p>Jóannes Eidesgaard, løgtingsmaður</p>
<p>Kristian Magnussen, løgtingsmaður</p>
<p>Katrin Dahl Jacobsen, løgtingskvinna</p>
<p><em type="italic">Sjálvstýrisflokkurin </em></p>
<p>Kári P. Højgaard, løgtingsmaður</p>
<p><em type="italic">Tjóðveldisflokkurin </em></p>
<p>Høgni Hoydal, landsstýrismaður</p>
<p>Kristina Háfoss, løgtingskvinna</p>
<p>Jógvan Arge, løgtingsmaður</p>
<p><em type="italic">Miðflokkurin </em></p>
<p>Jenis av Rana, løgtingsmaður</p>
<p>Eftir valið 20. januar 2004 hava flokkarnir ikki tilnevnt limir í Grundlógarnevndina, so síðani tá hava bert formaðurin og tey formanssvaldi umboðini verið í nevndini.</p>
<p>Stjórnarskipan Føroya</p>
<p><em type="italic">Formæli Vit, fólkið í Føroyum, samtykkja hesa stjórnarskipan okkara. Hon er grundarlag undir stýri okkara og tann fyriskipan, ið skal tryggja frælsi, trygd og trivnað okkara. </em></p>
<p><em type="italic">Vit bygdu hetta landið í fornari tíð og skipaðu okkum við tingi, lógum og rættindum. </em></p>
<p><em type="italic">Vit hava hildið ting til henda dag og skipað okkum eftir fólksins tørvi um landið alt. </em></p>
<p><em type="italic">Føroyar hava í sáttmála viðurkent felagsskap við onnur lond. Ongin sáttmáli kann tó sløkkja sjálvræði landsins. Landsins egnu lógir og avgerðir eru bert tær, sum framdar eru á rættan hátt í landinum sjálvum eftir fólksins vilja. </em></p>
<p><em type="italic">Føroyar verða skipaðar eftir nútíðar tørvi á siðaarv okkara við valdsbýti, løgræði og rættindum. </em></p>
<p>Fyrsti partur. Stjórnarskipan 1. Stjórnarskipan <em type="bold">§1. Føroyar </em>(1) Føroyar eru land.(2) Føroyar hava sambært sáttmálum verið knýttar at øðrum londum og kunnu framvegis vera knýttar at øðrum sambært sáttmála.(3) Nýggjur sáttmáli, eins og broyting í verandi støðu, skal samtykkjast sum ásett í hesi skipan. <em type="bold">§2. Valdsbýti, løgræði og rættvísi </em>(1) Stjórnarskipan Føroya byggir á valdsbýti, løgræði og rættvísi.(2) Allar lógir skulu virða hesa skipan. <em type="bold">§3. Landsins stovnar </em>(1) Fremstu stovnar landsins eru løgtingið, landsstýrið og løgrætturin.(2) Landið skal skipast í kommunur.(3) Føroya fólk skal altíð hava sum mest av ávirkan á landsins stýri. <em type="bold">§4. Stýrislag </em>(1) Føroyar eru land við fólkaræði.(2) Løgting og kommunustýri eru altíð fólkavald.(3) Onnur størv kunnu vera fólkavald ella vald á løg<em type="bold">§5. Fólkið </em>(1) Allir føroyingar og íbúgvar landsins eiga javnbjóðis rættindi sum greind í hesi skipan.(2) Valrættur kann vera treytaður av heimarætti. <em type="bold">§6. Ímyndir og Mál </em>(1) Føroyar hava flagg og aðrar ímyndir eftir lóg.(2) Almenna málið er føroyskt. tingi. </p>
<p>Annar partur. Rættindi 2. Almenn rættindi og skyldur <em type="bold">§7. Rættindi og verja teirra </em>(1) Rættindi kunnu bert avmarkast, um tað er neyðugt og í samsvari við fólkaræðiliga, samhaldsfasta stjórn<em type="bold">§8. Onnur rættindi </em>(1) Umframt rættindi ásett í hesi skipan verjir hon onnur rættindi, sum eru sjálvsøgd, ómissandi ella neyð<em type="bold">§9. Skyldur </em>(1) Øll skulu virða hesa skipan og tær lógir og skyldur, sum verða til í samsvari við hana. (2) Øll eiga at virða landsins arv og tilfeingi eins og rættindi hjá øðrum. 3. Jøvn rættindi <em type="bold">§10. Javnrættindi </em>(1) Øll eru jøvn í metum.(2) Ongin munur má vera tilvildarligur, órættvísur ella mannminkandi. <em type="bold">§11. Javnstøða </em>(1) Kvinnur og menn skulu vera ájavnt í metum.(2) Heldur tingið, at munur er ella hevur verið gjørdur á kvinnu og manni, kann tingið samtykkja at bøta um. Ásetingin kann tó ikki vera uttan tíðarmark. <em type="bold">§12. Framíhjárættindi </em>(1) Ongi framíhjárættindi kunnu ásetast ella skipast. 4. Persónlig rættindi <em type="bold">§13. Lív og trygd </em>(1) Øll eiga rætt til lív og trygd. (2) Ongin kann verða revsaður ella viðfarin miskunn<em type="bold">§14. Persónligt frælsi </em>(1) Øll eru fræls og frí.(2) Løgtingið kann samtykkja lógir um frælsistøku. Av<em type="bold">§15. Bústaður og samskifti </em>(1) Bústaðir, før og alt privat samskifti eru vard fyri almennum inntrivum. (2) Eru rannsókn, hald ella onnur inntriv neyðug sam<em type="bold">§16. Ognarrættur </em>(1) Allar ognir og øll rættindi eru vard fyri ágangi.(2) Skal almennur myndugleiki fremja lóg, og tørvar honum sambært neyðugum og átrokandi almennum tørvi at taka ræði á privatari ogn ella rætti, kann myndugleikin eftir mannagongd í lóg krevja at keypa ognina ella rættin.(3) Fyri slík kravd keyp skal myndugleikin lata fullan prís umframt at gjalda fyri órógv. 5. Trúarrættindi <em type="bold">§17. Trúarfrælsi </em>(1) Øll eiga rætt at trúgva og útinna sína trúgv á tann hátt, tey vilja.(2) Løgtingið kann veita kristnitrúnni serligar sømdir tó uttan at gera seg inn á aðrar fatanir.(3) Fólkakirkjan eigur lut eftir gomlum siði. 6. Politisk rættindi <em type="bold">§18. Valrættur </em>(1) Íbúgvar landsins eiga rætt at velja umboð á ting, í stýri og í stovnar.(2) Íbúgvar landsins eiga rætt at taka støðu til lógir og viðtøkur við fólkaatkvøðu. Løgtingið kann lata fólki<em type="bold">§19. Framsøgufrælsi </em>(1) Ein og hvør eigur rætt at hava og seta fram hugsan, áskoðan og sjónarmið á ein og hvønn hátt.(2) Á sama hátt eiga øll rætt at vera við í og taka ímóti samskifti og upplýsing.(3) Fjølmiðlarnir eiga serligan rætt at kanna, lýsa og bera fram. <em type="italic">§20. </em><em type="bold">Felagsfrælsi </em>(1) Øll hava rætt at taka seg saman í feløg og fylkingar til eitt og hvørt endamál.(2) Feløg kunnu bert takast av, um atlit at trygd, friði og landaskili krevja tað. <em type="bold">§21. Savningarfrælsi </em>(1) Øll eiga rætt at savnast á almennum stað, um hetta ikki brýtur landaskil. 7. Vinnurættindi <em type="bold">§22. Vinnurættur </em>(1) Øll eiga rætt til vinnu og handil.(2) Vinnuligar samtøkur, sterkar vinnufyritøkur ella vinnuligar samleggingar mugu ikki avlaga neyðuga vinnuliga kapping. Heldur ikki má almennur stovn<em type="bold">§23. Arbeiði </em>(1) Øll eiga rætt at arbeiða.(2) Tann, sum hvørki sleppur fram at egnari vinnu ella løntum arbeiði, eigur at fáa almennan stuðul og styrk.(3) Landið tryggjar øllum neyðuga frálæru ella útbúgv<em type="bold">§24. Innløgurættindi </em>(1) Hvør eigur rætt til egna innløgu.(2) Nú reka menn hval á land upp; tá skal tað mesta vera drápspartur ella heimapartur.(3) Landið skal bert gera tær avmarkingar, sum neyð<em type="bold">§25. Hvørsmansrættur </em>(1) Hvør eigur rætt at ferðast og fara á sjógv og landi, tá tað er uttan ampa fyri fólk, fæ, ogn, vøkstur og náttúru. <em type="bold">§26. Óðalsrættindi </em>(1) Landsins lóg skal tryggja, at sum flest sleppa fram at jørð at byggja, velta ella fæhalda. 9. Sosial rættindi <em type="bold">§27. Skúli </em>(1) Rætt at fáa neyðugan skúla eigur hvør einstakur alt lívið. Øll hava skyldu at taka við skúla í barna<em type="bold">§28. Sosial trygd </em>(1) Landið skal tryggja øllum sømilig kor.(2) Landið skal hava umsorgan fyri, at øll fáa pensjón. <em type="bold">§29. Familja </em>(1) Trivnaður familjunnar er fyritreyt fyri støðugari so<em type="bold">§30. Alment innlit </em>(1) Øll eiga rætt til innlit í almenn viðurskifti.(2) Innlit fevnir um egin viðurskifti, avgerðarmál og fyrisiting annars. <em type="bold">§31. Hoyring </em>(1) Nú skal almennur stovnur ella myndugleiki taka avgerð; tá skal hvør, ið avgerðin viðkemur, hoyrast. arskipan.(2) Løgtingið kann í serligum førum knýta rættindi at heimarætti ella bústaði.(3) Landsins stovnar skulu altíð verja fólksins rættindi. ug. arleysa ella óvirðiliga. (3) Deyðarevsing kann ikki ásetast. gerð sambært slíkari lóg kann leggjast fyri dómara.(3) Verður einhvør handtikin fyri brotsverk, skal hann fyri dómara innan 24 tímar. Bert dómari kann staðfesta ella leingja handtøku.(4) Dómari kann áleggja longri varðhald, tó í mesta lagi fýra mánaðir, og bert um longri revsing er væntandi.(5) Dómari kann í heilt serligum førum áleggja varðhald í einingi ella partvísari avbyrging, tó bert í tveir mánaðir. bært lóg og landsins tørvi, skal dómari í úrskurði gera av, um tað er loyviligt. Er tað ógjørligt undan inntrivinum, skal úrskurður gerast aftaná.(3) Í lóg kann tingið loyva alneyðugum kanningum uttan úrskurð frammanundan. Slík inntriv skulu tó altíð kunna roynast. num sínar valheimildir eftir hesi skipan.(3) Eru tingmenn ónøgdir við samtykta tinglóg, kann triðingur av tingmonnum krevja lógina lagda fyri fólkið í síðsta lagi viku eftir, at hon er samtykt. ur gera størri inntriv, enn virki hansara krevur. ing til tess at kunna arbeiða ella vinna. 8. Búrættindi ugar eru at tryggja fæstovnar, innløgurætt ella búseting. (4) Í øllum førum, tá búfólk leggur inn á sjónum ella á landi til sín sjálvs, uttan at gjald er uppií, skal innløgan vera teimum frí og fingin.  og ungdómsárum.(2) Foreldur kunnu gera av, at tey sjálvi taka á seg ábyrgd av skúla barnanna. Men hesin má vera nóg góður. sialari menning. Landið hevur umsorgan fyri trivnaði familjunnar.(2) Børn eiga rættindi við fyriliti fyri familjuni. 10. Fyrisitingarlig rættindi </p>
<p>Fer almennur stovnur ella myndugleiki undir tilgongd ella fyriskipan, skal bera til hjá áhugaðum at koma til orðanna við tilmælum sínum. <em type="bold">§32. Umboðan </em>(1) Øll eiga rætt at lata onnur umboða seg í almennum málum.(2) Hevur málið stóran týdning fyri tann einstaka, ella kann málið gerast fordømi, skal tað almenna rinda rímiligan kostnað. <em type="bold">§33. Mannagongdir </em>(1) Løgtingið skal skipa fyrisitingarlig rættindi og mannagongdir í tinglóg. 11. Rættarlig rættindi <em type="bold">§34. Ákæra </em>(1) Einans fúti ella landssakførari kunnu seta fram ákæru.(2) Útinnandi ella fyrisitandi myndugleikar kunnu seta fram skuldsetingar, sum teir síðan leggja fyri rætta ákærumyndugleika.(3) Ongin strong revsing kann krevjast, uttan at løgrættu<em type="bold">§35. Revsing </em>(1) Ongin kann revsast uttan dóm.(2) Ongin dómur kann sigast, uttan revsilóg var undan brotinum.(3) Ongin kann verða skuldsettur fyri sama brotsverk meira enn eina ferð. <em type="bold">§36. Løgrættufólk </em>(1) Løgrættufólk skulu døma í øllum revsimálum.(2) Í rættarmálum kunnu eisini vera fakdómarar. <em type="bold">§37. Rættarmál </em>(1) Øll eiga rætt at vera umboðað í revsimálum ella øðrfólk hava góðkent, at ákæra verður reist. um málum, sum tað almenna reisir móti teimum. (2) Nú hevur hin einstaki ikki ráð at gjalda málskostnað; tá skal landið gjalda rímiligan kostnað.(3) Allir lógarspurningar kunnu skjótast inn fyri løgrættin. </p>
<p>Triði partur. Stýrisskipan 12. Alment <em type="bold">§38. Stovnar og vald </em>(1) Alt vald hjá landinum kemur frá fólkinum, men fólkið útinnir vald sítt gjøgnum stovnar landsins.(2) Landsins stovnar verða skipaðir eftir hesi skipan og sambært tinglóg. Greiður skilnaður skal vera stovn<em type="bold">§39. Val og skipan </em>(1) Stovnar landsins skulu annaðhvørt vera undir ting<em type="bold">§40. Rættindi og avmarkingar </em>(1) Stovnar landsins og fyrisiting teirra skulu virða rætt<em type="bold">§41. Valdsregla </em>(1) Stovnar skulu halda seg innan fyri vald sítt og heim<em type="bold">§42. Heimildarregla </em>(1) Allar lógir, dómar, avgerðir og ásetingar hjá landsins stovnum og myndugleikum mugu vera í samsvari við andan í hesi lóg og hava uppruna í henni.(2) Nú er ósamsvar millum lógir ella ógreiða; tá fellur lægri áseting fyri hægri, og ógreiða fyri rættvísi og frælsi. <em type="bold">§43. Markregla </em>(1) Ongin lóg, kunngerð ella avgerð, onki boð ella krav kann fara um mark. (2) Ásetingar mugu vera skikkaðar at náa máli sínum og ikki fara longri enn neyðugt. <em type="bold">§44. Líkaregla </em>(1) Øll eru líka fyri lógini.(2) Nú skal meting gerast, tá skal tað líka vera líka, og tað ólíka vera ólíka viðfarið. <em type="bold">§45. Tilfeingi </em>(1) Landsins stovnar varða um tilfeingi landsins.(2) Er ætlan at vinna úr tilfeingi, tá skal landið krevja gjøld ella tryggja øllum vinnurætt. 14. Løgtingið <em type="bold">§46. Tingið </em>(1) Á tingi skulu viðgerast øll landsins týðandi mál. Á tingi fær fólkið rødd, og landið tekur støðu sína.(2) Tingið hevur lóggávuvald og fíggjarvald og lut í eftirlitisvaldi og uttanlandsvaldi. <em type="bold">§47. Tingmenn </em>(1) Tingið ásetur tingmannatalið.(2) Tingið ásetur valskipan, ið kann fevna um bæði økis<em type="bold">§48. Val </em>(1) Valbærur er hvør, sum hevur valrætt til tingið. (2) Tingið ger sjálvt av, hvør av røttum er valdur.(3) Tingið ger av, um valdur tingmaður, ið hevur framt brotsverk, eigur at sita á tingi. <em type="bold">§49. Valskeið </em>(1) Tingið skal veljast í fýra ár í senn.(2) Eru tríggir fjórðingar av øllum tingmonnum fyri, kann tingið samtykkja, at val skal verða í ótíð.(3) Gamla tingið eigur sæti, til nýggja tingið er sett.(4) Tingformaður setur tingið innan tvær vikur eftir val. <em type="bold">§50. Tingstarv </em>(1) Tingmenn røkja sæti sum álitisstarv eftir sannføring síni.(2) Samtykkir tingið samsýningar tingmanna ella land<em type="bold">§51. Tingformaður </em>(1) Tingið velur formann og næstformenn.(2) Tingformaður situr alt valskeiðið, uttan so at tríggir fjórðingar av øllum tingmonnum krevja hann frá. <em type="bold">§52. Tingseta </em>(1) Tingið verður sett á ólavsøku eftir gomlum siði.(2) Á ólavsøkutingi skal tingformaður siga frá teimum tinglógum, ið samtyktar eru farnu tingsetuna. Á sama hátt skal løgmaður siga frá kunngerðum. <em type="bold">§53. Ólavsøkurøða </em>(1) Løgmaður skal á ólavsøku í røðu greiða frá landsins støðu, og hvat landsstýrið hevur í hyggju.(2) Tingmenn skifta orð um røðuna. <em type="bold">§54. Tingsins virki </em>(1) Tingið sjálvt ásetur tingskipan sína, og tingformaður skipar tingsins virki.(2) Umframt tingmenn sjálvar kunnu bert løgmaður, landsstýrismenn og tignarlig umboð møta og taka orðið á tingi.(3) Er uppskot lagt fyri tingið, skulu fleiri tingmenn vera møttir enn ikki, um samtykt skal verða. Eru fleiri fyri enn ímóti, er uppskot samtykt. Umboð verða vald eftir lutfalli.(4) Tá tingið hevur umrøtt alment mál, kann tingið gera sínar niðurstøður í samtykt. <em type="bold">§55. Nevndir </em>(1) Tingið skipar seg í nevndir.(2) Tingið skal í øllum førum velja rættarnevnd, fíggjar<em type="bold">§56. Innlit </em>(1) Tingfundir eru almennir. Frítt er at endurgeva og varpa íkring tingfundir. (2) Eisini nevndarfundir, hoyringar og aðrar viðgerðir eiga at vera almenn ella til skjals. (3) Bæði tingfundir og aðrar viðgerðir kunnu tó lokast, um tað er neyðugt. <em type="bold">§57. Sømdir tingmanna </em>(1) Ongin myndugleiki má leggja hond á tingmann ella reisa ákæru uttan samtykki frá tinginum. Tó kann tingmaður takast á búri.(2) Tingmenn standa ikki til svars uttantings fyri tí, teir siga innantings. 15. Landsstýri <em type="bold">§58. Løgmaður </em>(1) Løgtingið skipar løgmansval. Løgmansskeiðið fylgir tingskeiðinum.(2) Heldur tingið, at løgmaður hevur ikki umsitið emanna millum.(3) Hvør stovnur hevur vald ella stjórnarøki at røkja einsæris ella í felag við aðrar. Stovnarnir standa til svars fyri virksemi sínum, og valdið er altíð avmarkað. valdari ella beinleiðis valdari leiðslu undir tingsins eftirliti. indi fólksins og tær avmarkingar í valdinum, sum gjørdar eru í hesi skipan. 13. Avmarkingar ildir.(2) Nýtir stovnur óviðkomandi heimildir, ella vil hann røkka óheimilaðum málum, verður atgerðin at falla. valdar og landsvaldar tingmenn. stýrismanna, fær henda samtykt gildi eftir næsta val. (3) Tingmenn mugu ikki, tá tingið situr, vera í álitisstørvum, í ráðum og nevndum undir landinum ella sita sum dómarar. nevnd og uttanlandsnevnd.(3) Nevndirnar skipa seg sjálvar. Nevndarformenninir kunnu skipa undirnevndir, ið skulu vera umboðandi. (4) Nevndirnar kunnu fremja hoyringar og kanningar, lógarfyrireiking og annars viðgera øll mál á sínum øki. bæti sítt á lógligan hátt, kann tingið geva ábreiðslu og krevja, at hann fer frá. Tá skipar løgtingsformaður fyri hoyring, har tingið setur fram ábreiðslur sínar. </p>
<p>Atkvøða tríggir fjórðingar fyri, fer løgmaður frá.</p>
<p>Síðan tekur varaløgmaður við. <em type="bold">§59. Landsstýri </em>(1) Løgmaður situr í landsstýrinum saman við lands<em type="bold">§60. Landsstýrismenn </em>(1) Løgmaður kann loysa landsstýrismenn úr starvi.(2) Løgtingið kann krevja landsstýrismann frá sambært mannagongdini viðvíkjandi ábreiðslu. <em type="bold">§61. Starvsstjórn </em>(1) Løgmaður kann biðja fólk fyribils røkja landsstýrisstýrismonnum. Løgmaður ger av, hvør er varaløgmaður.(2) Løgmaður skjýtur upp landsstýrismannaevni. Løgtingið góðkennir landsstýrismenninar.(3) Er løgmaður tingvaldur, skulu landsstýrismenn vera tingmenn. sess ella annan sess, sum tingið skal góðkenna. Tann, ið soleiðis starvast, kann bert gera tað, ið neyðugt er. </p>
<p>Somuleiðis kann landsstýrið bert gera tað neyðugasta, tá val er útskrivað. <em type="bold">§62. Málsøki </em>(1) Løgmaður býtir tey málsøki millum landsstýris<em type="bold">§63. Samskipan </em>(1) Løgmaður boðar regluliga til landsstýrisfundar.(2) Landsstýrið tekur í felag støðu til lógir, samtyktir og fíggjarætlan, ið skulu leggjast fyri tingið. <em type="bold">§64. Eftirlit </em>(1) Løgmaður ansar eftir, at landstýrismenn sita um málsøkini á lógligan og fullgóðan hátt. 16. Dómstólar <em type="bold">§65. Dómstólar </em>(1) Dómstólarnir í Føroyum eru løgrætturin og teir lægru rættir, ið skipaðir verða, umframt slíkir felags rættir, sum løgtingið viðurkennir. Aðrar dómstólar kann land<em type="bold">§66. Kommunur </em>(1) Føroyar eru skipaðar í kommunur undir landsins eftirliti.(2) Kommunurnar hava heimild at skipa viðurskiftini á staðnum eftir egnum fortreytum, eisini í millum<em type="bold">§67. Aðrir óheftir stovnar </em>(1) Óheftir stovnar fáa vald eftir hesi skipan ella sambært tinglóg. Løgtingið kann áseta, at tingið skal góðkenna evstu leiðslu í óheftum stovnum. <em type="bold">§68. Landssakførari. </em>(1) Løgtingið kann góðkenna landssakførara at taka sær av rættarmálum landsins og at veita landsins stovn<em type="bold">§69. Lóggávuvald </em>(1) Løgtingið hevur lóggávuvaldið.(2) Landsstýrið kann tó leggja fram uppskot fyri løgting<em type="bold">§70. Lóggávuheimild </em>(1) Løgtingið kann lóggeva til tess: (1)(1) at uppfylla og skipa hesa stjórnarskipan,(1)(2) at skipa og tryggja búskapin,(1)(3) at tryggja og veita lóg og landaskil,(1)(4) at veita og virða vælferð og trygd,(1)(5) at virða og fremja fólksins rættindi.(2) Løgtingið kann ikki geva lógir, sum av røttum eru dómar ella avgerðir ella skulu skipast eftir øðrum mannagongdum eftir hesi skipan ella stríða ímóti rættindum fólksins. <em type="bold">§71. Lóggávumannagongd </em>(1) Uppskot kunnu leggjast fyri tingið frá ólavsøku til mikkjalsmessu. Síðan kunnu uppskot bert leggjast fram, um tríggir tingmenn av fýra viðmæla.(2) Eftir val falla øll framløgd uppskot burtur.(3) Eftir framløgu beinir tingformaðurin uppskot í nevnd. Nevndirnar kunnu skipa almennar hoyringar og annars tær kanningar, ið neyðugar eru. Nevnd<em type="bold">§72. Millumlandalógir </em>(1) Nú kann løgtingið mæla til lógir sambært samveldis<em type="bold">§73. Kunngerðarlóggáva </em>(1) Løgtingið kann veita landstýrismonnum ella óheft<em type="bold">§74. Stjórnarstovnar </em>(1) Landsstýrið er ovasti stjórnarstovnur.(2) Heimildir kunnu sambært lóg ella tingsamtykt ella fyriskipan løgmans latast einstøkum landsstýris<em type="bold">§75. Stjórnarstarv </em>(1) Stjórnarstovnarnir skulu fremja, halda og útinna hesa skipan og allar tinglógir. <em type="bold">§76. Fyrisiting </em>(1) Á hvørjum málsøki skal vera fyrisiting skipað sam<em type="bold">§77. Løgrættur </em>(1) Løgrætturin er ovasti kærudómstólur í Føroyum. <em type="bold">§78. Dómsvald </em>(1) Dómstólarnir royna øll mál um revsing, trætur mill<em type="bold">§79. Skattur </em>(1) Ongin skattur skal líknast á uttan við greiðari heimild í lóg.(2) Skattur kann ikki líknast á við afturvirkni. <em type="bold">§80. Fíggjarætlan </em>(1) Landsins stovnar kunnu ikki gjalda útreiðslur uttan heimild í landsins fíggjarætlan, dómi ella aðrari fíggj<em type="bold">§81. Játtanarskipan </em>(1) Almenn játtanarskipan skal samtykkjast sum ting<em type="bold">§82. Mannagongd </em>(1) Landsstýrið leggur fyri mikkjalsmessu fram uppskot um fíggjarætlan landsins fyri komandi ár.(2) Er fíggjarætlanin ikki samtykt fyri árskifti, skal lands<em type="bold">§83. Fíggjarnevnd </em>(1) Løgtingið velur fíggjarnevnd at fylgja við og um<em type="bold">§84. Eykajáttan </em>(1) Løgtingið kann veita landsstýrinum ella øðrum stovnum eykajáttan.(2) Nú hevur mál skund ella er lítið týðandi; tá kann fíggjarnevndin veita eykajáttan. <em type="bold">§85. Roknskapir </em>(1) Landsstýrið og allir óheftir stovnar leggja innan seks mánaðir eftir fíggjarárslok roknskapir sínar til góð<em type="bold">§86. Grannskoðan </em>(2) Løgtingið velur nakrar løgtingsmenn at vera løg<em type="bold">§87. Landsbanki </em>(1) Landsbankin skal umsita fæ landsins og tey fíggjar<em type="bold">§88. Búskapargrunnur </em>(1) Landsbankin skal umsita búskapargrunn.(2) Metir landsbankin tað ráðiligt, kann grunnurin lata av vinninginum í landskassan ella at býta millum íbúgvanna í landinum. 23. Eftirlitisvald <em type="bold">§89. Eftirlitisvald </em>(1) Dómstólarnir ansa eftir, at henda skipan og lógir verða hildnar og royna framferð. Løgtingið ansar eftir, at landsstýrið og fyrisitingin virka sambært lóg og politiska viljanum. <em type="bold">§90. Fyrispurningar </em>(1) Tingmenn og tingnevndir kunnu hvør í sínum lagi spyrja landstýrismenn, tingformann og óheftar stovn<em type="bold">§91. Nevndareftirlit </em>(1) Tingnevndirnar kunnu skipa hoyringar og krevja ein og hvønn at møta við vitnisskyldu.(2) Tingnevndirnar kunnu skriva frágreiðingar um kanningar sínar. <em type="bold">§92. Ábyrgd </em>(1) Nú metir løgtingið, at landsstýrismaður hevur ikki hildið skyldur ella heimildir sínar; tá kann tingið staðfesta ónøgd sína við ábreiðslu, samtykt ella við at ákæra fráfarnan landsstýrismann. <em type="bold">§93. Fólksins umboðsmaður </em>(1) Tingið velur fólksins umboðsmann.(2) Umboðsmaðurin kannar fyrisiting, avgerðir og dóm<em type="bold">§94. Samveldi </em>(1) Føroyar kunnu sambært sáttmála vera í samveldi við øðrum londum og ríkjum.(2) Nú vil tingið broyting í verandi støðu; tá skal tingið samtykkja hetta eins og lóg við avgjørdum meiriluta. manna, sum tingið ikki hevur býtt ella lagt til óheftar stovnar.(2) Landsstýrismenn fáa tær heimildir, sum í siðvenju ella lóg eru lagdar til tey málsøki, teir hava fingið. ið ikki seta, men bert skipa framferðina hjá nevndu stovnum. 17. Kommunur kommunalum samstarvi. Kommunurnar hava rætt at líkna á skatt til tess at fíggja viðurskifti síni. (3) Kommunurnar tryggja búseting og trivnað á øllum plássum í kommununi. Kommunusjálvræðið verður framt við virðing fyri rættindum borgaranna. 18. Aðrir stovnar um ráð. 19. Lóggávuvald ið. irnar kunnu skjóta upp broytingar innan karmarnar á lógini.(4) Síðan skulu uppskot fyri tríggjar ferðir á tingi. Eftir aðru viðgerð kunnu bert átøkar broytingar gerast.(5) Nú er tinglóg samtykt; tá ger tingformaður hana kunnuga í kunngerðarblaði. Lógin fær tá gildi á ólavsøku komandi ella seinni sum samtykt.(6) Tríggir av fýra tingmonnum kunnu samtykkja, at lóg fær gildi beinanvegin ella við afturvirkni. skipan ella sáttmála; tá skal framferðin vera tann sama sum við øðrum tinglógum. um stovnum heimild at áseta almennar reglur í kunngerð.(2) Kunngerðir mugu ikki stríða móti heimildini ella fara út um hana.(3) Nú býður kunngerð tinginum ímóti; tá kann tingið samtykkja, at kunngerðin fer úr gildi. 20. Stjórnarvald monnum ella óheftum stovnum. svarandi greiðari heimild. 21. Dómsvald um manna og fyrisitingarmál. Løgtingið kann tó lata fyrisitingarligar dómstólar taka sær av trætu og fyrisitingarmálum. Hesi mál kunnu síðan altíð leggjast fyri vanligu dómstólarnar.(2) Dómstólarnir skulu døma eftir lógini, rætta lógina og gera lóg á, har ongin lóg er. (3) Dómstólarnir skulu royna allar lógir, kunngerðir, avgerðir og aðra almenna framferð og tryggja, at henda skipan verður hildin.(4) Nú er dómstólur varur við skeiva framferð; tá kann hann velja betri tulking uttan afturvirkni.(5) Nú er rættur varur við eldri lóg, ið stríða kann ímóti stjórnarskipanini; tá kann hann velja at senda tinginum hana til samtyktar av nýggjum. 22. Fíggjarvald arheimild.(2) Fram til apríl kunnu útreiðslur gjaldast eftir farnu fíggjarætlanini.(3) Óheftum stovnum nýtist ikki at vera við á fíggjarætlan landsins.(4) Heimildarlógir og almennir sáttmálar kunnu treyta, at fíggjarkrøv krevja játtan. lóg. stýrið leggja fram uppskot um fyribilsjáttan.(3) Tingið viðger fíggjarætlanina á trimum fundum umframt í nevnd.(4) Tingið tekur ímóti serligum umbønum frá dómstólunum og óheftum stovnum.(5) Allar metingar í fíggjarætlanini skulu óheftir stovnar gera. mæla øll fíggjar og búskaparviðurskifti landsins. kenningar á tingi. tingsgrannskoðarar.(3) Løgtingið velur eisini landsgrannskoðara at kanna og ummæla allar almennar roknskapir.  og búskaparmál, sum ikki eru løgd landsstýrinum at umsita.(2) Eftir uppskoti frá løgmanni velur løgtingið triðjahvørt ár tríggjar nevndarlimir bankans at sita í seks ár. Nevndin velur stjórn bankans. ar um embætisførslu teirra.(2) Fyrispurningar kunnu setast og svarast munnliga ella skrivliga, í samráði ella á tingfundi. ar hjá landsins myndugleikum. Umboðsmaðurin kann ummæla og gera tilmæli, men kann ikki taka ella broyta avgerðir. 24. Uttanlandsvald </p>
<p>Eitt ár eftir viðtøku tingsins skal fólkið atkvøða um broyttu støðuna, og tá skal vanligur meiriluti ráða.(3) Ein og hvør samveldisstøða, har samveldisstovnar fáa vald, ið annars liggur hjá landsins stovnum, skal greinast væl í sáttmála. Samveldið kann ikki gera seg inn á rættindi fólksins. Fremstu stovnar landsins ansa eftir, at andin í hesi stjórnarskipan og sjálvræði</p>
<p>Føroya ikki koma í vanda í samveldisstøðu. <em type="bold">§95. Umboðan </em>(1) Landsstýrið umboðar Føroyar mótvegis útlondum. <em type="bold">§96. Uttanlandsnevnd </em>(1) Løgtingið velur uttanlandsnevnd.(2) Nú ætlar landsstýrið at gera sáttmála við onnur lond ella at samráðast um felags viðurskifti; tá skal lands<em type="bold">§97. Samtykki </em>(1) Løgtingið skal samtykkja millumlandasáttmálar.(2) Landsstýrið leggur fram sáttmálarnar saman við frá<em type="bold">§98. Neyðstøða </em>(1) Í neyðstøðu kann løgmaður lýsa undantaksstøðu í landinum. Tá kann hann seta til viks lógir og fyri<em type="bold">§99. Samtykt </em>(1) Henda stjórnarskipan kemur í staðin fyri lóg um stýrisskipan Føroya.(2) Henda stjórnarskipan eins og seinni broytingar í henni skulu samtykkjast á tveimum løgtingum á rað og síðan við fólkaatkvøðu. Vanligur meiriluti skal ráða, men í minsta lagi eitt ár skal vera ímillum seinnu tingsamtyktina og fólkaatkvøðuna. <em type="bold">§100. Gildi </em>(1) Henda stjórnarskipan er fram um lógir. Ongin lóg ella siðvenja má tí vera hildin galda, bert tí hon er eldri enn henda skipan ella hevur verið told í langa tíð. stýrið ráðføra seg við uttanlandsnevndina.(3) Uttanlandsnevndin kann áleggja limum sínum tagnarskyldu í týðandi málum.(4) Uttanlandsnevndin leggur tilmæli um sáttmálar millum landa fyri tingið og røkir tingsins heimildir og eftirlit, tá samráðingar eru. greiðing um tað, sum krevst til tess, at sáttmáli kann verða framdur.(3) Merkir sáttmáli, at lógir skulu samtykkjast, ella hevur hann sjálvur beinleiðis lógarkraft, skal sáttmálin viðgerast eftir regluni um millumlandalógir. Annars er tingsamtykt nóg mikið.(4) Nú er sáttmáli millum landa samtyktur, sum stríðir ímóti lógum landsins; tá skal sáttmálin ganga framum. Men er sáttmálin ikki samtyktur eftir regluni um millumlandalógir, tá vinna landsins lógir. 25. Neyðrættur skipanir, at ikki størri virði ella trygd landsins skulu fara fyri skeytið.(2) Nú berst so á, at landsins stovnar fáa ikki hildið hesa skipan ella landsins lógir í neyðstøðu; tá skulu avvarðandi stovnar skjótast til ber boða tinginum frá. (3) Løgrætturin skal meta, um rætt er atborið í neyðstøðu. 26. Gildi og samtykt </p>
<p>Skipanin</p>
<p><em type="bold">Bárður Larsen &amp; Kári á Rógvi </em></p>
<p>Føroya framtíð sum land við politiskum stovnum og frælsum fólki er nær teingd at, hvussu vit skipa hetta landið við tingi og stjórnarlagi. Henda grein er almenn viðgerð av, hvussu ein slík skipan kann gerast og til hvat endamál</p>
<p><em type="italic">Á tingi fær fólkið rødd </em></p>
<p>Føroyingar læra allir í skúlanum um, at Sigmundur Brestirson boðaða kristnitrúnna á tingi. Tíverri hava føroyingar ikki sjálvir varveitt skrivligar keldur frá teirri tíðini, vit kenna tí hendingina frá íslendskum søgum, sum vóru skrivaðar bæði í øðrum landi og langt aftaná. Men hóast vit ikki vita alt, ið fór fram, so er ein stjórnarligur kjarni í hesum hendingum.</p>
<p>Føroyingar hildu ting, og á tingi fekk fólkið rødd. Norski kongurin hugsaði óivað eisini um vald sítt í Føroyum, og ikki bert um kristniboðan, og summi vóru helst longu kristin. Men skuldi landið taka við kristnum lógum og seta úr gildi heidnar lógir, og skuldi landið viðurkenna valdið hjá kongi, so mátti tað fara fram á tingi. Søgan sigur okkum, at Sigmundur mátti vinna sær samgongu-felagar, og seta uppskotið fram fleiri ferðir, áðrenn tað var samtykt, og andstøðan síðani sigraði, men tá avtornaði var ein nýggj breið semja gjørd.</p>
<p>Í so máta er onki nýtt undir sólini. Føroyingar berjast ikki longur við svørði og spjóti, men annars líkist politikkurin í Føroyum sær sjálvum: fólkið velur sær umboð, hesi stríðast á tingi, bæði um innlendis viðurskifti og samveldi við útlendskt vald. Siðir skifta, men skipanin heldur fram.</p>
<p>Valdsbýti og valdskákan eru tey somu, fólkið mótvegis politikarum, land ímóti ríki, ting ímóti høvdingum, vald mótvegis rættindum, skiftandi samgongur og skiftandi undirtøka fyri ymsum rákum og ætlanum. Men náttúran í skipanini er hin sama.</p>
<p><em type="italic">Tilgongdin </em></p>
<p>Føroyska stjórnarskipanartilgongdin seinastu árini kann helst lýsast sum ein tilgongd, ið byrjaði við fullveldistilgongdini, men helt fram við undirtøku frá øllum flokkum. Frá at verða ein partur av eini fullveldistøku vendist áhugin ímóti sjálvari stjórnarskipanarhugsjónini (konstitutión-alismu).</p>
<p>Endamálið er nú eisini at viðtaka eitt politiskt skjal – at byggja land. Tann grundleggjandi lógin er ikki bara viðtøka av politiskum amboði, ella at skapa fyritreytir fyri rættartrygd. Tilgongdin er nú meira tann organiska heldur enn tann mekaniska fatanin av lóg. Stjórnarskipanin skal vera partur av føroysku fólkasálini og vaksa og búnast við fólkinum. Tann samtykta skipanin verður partur av eini sjálvsmynd, ið áhaldandi kann nýtulkast, heldur enn bert at vera turrar reglur við óbroytiligum allýsingum.</p>
<p>Vit kunnu siga, at endamálið við føroysku stjórnarskipanini er:a) At endurskapa okkum sum samfelag við at taka samanum, útdýpa og menna elligomlu virði okkara.b) At skapa eina tjóðskaparliga semju um at lýsa av nýggjum stovnar landsins. Skipan og stovnar verða við hesum endurnýggjað í styrki og undirtøku, tá fólkið eftir tilmæli frá umboðum sínum samtykkir nýorðaðu skipanina. c) At skapa eina tjóðskaparliga semju um at lýsa av nýggjum landsins støðu í samveldi við onnur lond.d) At laga eina stýrisskipan, har vøldini verða stovnað ella staðfest og skipað mótvegis hvørjum øðrum.e) At staðfesta tey rættindi, fólkið longu hevur og menna tey víðari og útdýpa tey.</p>
<p><em type="italic">At velja sær skipan </em></p>
<p>Fleiri orsøkir eru til at velja sær eina skrivaða stjórnarskipan heldur enn bert at lata skipanina mennast í siðvenju ella í tulking at mýkja eina ónøktandi stýrisskipanarlóg. At binda seg til formligar reglur prógvar og ávísir. Tá ein skrivað stjórnarskipan er samtykt, verður verri at seta spurning við gildi og undirtøku.</p>
<p>Í øðrum lagi tryggjar tað formliga atlit til varni og eftirlit. Nú uppskot til nýorðing av stjórnarskipanini er skrivað, fáa góðkennandi myndugleikin, føroyska fólkið, og tann ummælandi myndugleikin, politiska grundlógarnevndin, landsstýrið og síðani tingið, ríkiligt høvi til at umhugsa tað rætta ella skilagóða við ætlanini. Eisini tá skipanin er samtykt fáa politisku stovnarnir, rættirnir og fyrisitingin betri hildið seg til skipanina, tá hon er skrivliga samtykt.</p>
<p>Ein triðja funksjónin er sjálvt hetta at kunna samtykkja aftaná umrøðu og kjak. Er stjórnarskipanin ikki skrivað, er lítið sannlíkt, at samfelagið fer undir einstakar, víðfevnandi viðtøkur. Heldur verða broytingarnar einans smærri og siðvenjubundnar og grundaðar á mishapp og ótilvitaða tilgongd hjá fleiri ættarliðum meira enn á tanka og val hjá einstøkum ættarliði. Stjórnarskipanin gerst eftir umrøðu og kjak lættari ein partur av fólksins mentan eins og ein endurspegling av mentanini.</p>
<p>Fjórða funksjónin er greiðandi funksjónin. At gera viðtøkur sínar skrivliga ger tað meira sannlíkt, at tær verða greinaðar í smálutir. Við øðrum orðum eru skrivliga útgreinaðar viðtøkur við til at fremja eitt kjak og umhugsni, sum ikki eins lætt kann náast í sambandi við bara munnligar semjur og ótilvitaða venju.</p>
<p>Triðja funksjónin við skrivaðari stjórnarskipan, nevnd omanfyri, hevur tó serligar samfelags- og heimspekiligar fyritreytir. Allur politikkur og allar politiskar broytingar – eisini stjórnarskipanarligar – stava frá og kunnu bólkast í tríggjar ymiskar samfelagsformar: 1. tann organiska ella siðvenjubundna, 2. tann ófrælsa grundaðan á vilja, og 3. tann frælsa og fólkaræðisliga grundaðan á vilja.</p>
<p>Á grundlógaráðstevnuni í mars 2003 vóru kendu orðini hjá Alexander Hamilton tikin fram, ið lýsa júst hesa støðuna um at vilja velja tað góða og frælsa og duga at umhugsa og velja, heldur enn av óvart og harðræði at detta um onkra tilvildarliga skipan :“ <em type="italic">It has been frequently remarked that it seems to have been reserved to the people </em><em type="italic">of this country, by their conduct and example, to decide the important question, </em><em type="italic">whether societies of men are really capable or not of establishing good government </em><em type="italic">from reflection and choice, or whether they are forever destined to depend for their </em><em type="italic">political constitutions on accident and force </em>.” </p>
<p>Bretska samfelagið er dømi um samfelag, har stjórnarskipanin í stóran er mun er grundað á tann fyrsta formin, siðvenjuna. Í Bretlandi eru virðini og politiska skipaninin spakuliga seyðraði niður gjøgnum ættarliðini. Sjáldan hava bretar tikið stór lop á øllum økjum í senn. Heldur hava teir spakuliga rættað og tillagað samfelagið til ítøkiligar royndir. Bretland hevur ongan viðtikna samlaða og skrivaða stjórnarskipan. Slíkt vildi ikki hóskað væl til bretskan hugsunarhátt. Ístaðin eru ein røð av tinglógum, í nýggjari tíð til dømis lógin um skotska heimastýrið og lógin um at fara upp í ES, saman við siðvenju tilsamans tann bretska stjórnarskipanin.</p>
<p>Annar formurin av teim nevndu hevur røtur aftur so langt menn minnast. Altíð hava tað verið kreftir og valdsharrar, sum hava tikið valdið og við meira og minni undirtøku stýrt samfelagnum omanifrá og niðureftir. Onkuntíð hevur úrslitið undir slíkum viðurskiftum verið, at grundvirðini í skipanini eru fest í skrivaða stjórnarskipan. Dømi eru einaveldislýsingin frá 1661 og kongalógirnar fyri danska og fyri norska ríki, sum grundsettu einaveldið í teimum ríkjum, sum eisini vit vóru knýtt at.</p>
<p>Triði formurin hevur eisini óminniligar røtur í politiskari søgu og í hugaheimi hjá fólki. Dømi kann vera nevnt um jødiska fólkið og sáttmála tess við Harran. Hesin gamli sáttmálin endurspeglaði eina fatan av, at fólksins lagna ikki bert var tilvild, men at fólkið valdi tann góða sáttmálan.</p>
<p>Nútíðar hugsanin um skrivaðar grundviðtøkur – stjórnarskipanir – hevur somu samfelagsáskoðan sum grundarlag. Eftirtíðin hevur givið Hamilton rætt, tí flestu skipanir síðani eru umhugsaðar og valdar skipanir, sum fólk hava tikið undir við, tó at mangt eisini er vavt upp í tær, sum heldur var tilvild og mishapp enn umhugsaður vilji.</p>
<p>Hvørjar av hesum trimum slóðum hava føroyingar so elt í søgu síni? Helst er rættast at siga, at føroyingar og Føroyar hava elt allar tríggjar. Í fornari tíð hevur siðvenjan verið týðandi karmur um skipanina. Menning av og broyting av samfelagnum helt seg til siðvenjuna og bøtti og broytti í smáum, so skipanin altíð var átøk venjuni. Enn eru føroyingar fyri stóran part at samanbera við bretar, tá tað kemur til at velja siðvenju og tað ítøkiliga, eisini ítøkiligar og smærri broytingar, fram um almennar og alfevnandi reglur ella kolveltingar og óroyndar alloysnir.</p>
<p>Tíðliga kemur tó annað modellið í kapping við tað fyrsta. Fremmandur vilji til vald yvir hesum oyggjum ger seg galdandi longu fyri túsund árum síðani, fyrst við norskum og síðan donskum yvirræði. Hesin fremmandi hugur at stýra Føroyum er runnin saman við føroyskari undirtøku, og útlendski viljin hevur eisini viljað gjørt væl heldur enn at kúga. Men viljin til vald hjá hesum ríkjum hevur víst seg at ganga fram um vilja at gera væl. Hvørki kongar ella stjórnir høvdu uttan himpr latið Føroyar tikið seg úr samveldi, bara tí føroyingar hildu tað vera frálíkt hugskot.</p>
<p>Seinni í tíðini vaknar medvit føroyinga, og vit fara eisini at fáa tilvitaða ávirkan á egið samfelag.</p>
<p>Men ikki fyrr enn nakað væl er liðið av tjúgundi øld er viljabroyting eins sterk og siðvenjukend tillagan. Viljin til umhugsaðar broytingar sínist sjálvsagt bæði innlendis og mótvegis ríkinum, bæði higar og hagar partapolitiskt og tjóðskaparliga.</p>
<p>Skal ein skrivað og fólkaræðislig stjórnarskipan verða viðtikin fyri landið Føroyar, so er greitt, at føroyingar mugu búgva seg til meira enn nú at kjakast um og meina okkurt um grundleggjandi stjórnarspurningar. Annars er ivasamt, um vit eru búgvin til okkara egna stjórnarskipan. Søgan, serliga í seinnu helvt av tjúgundi øld, hevur avdúkað vantandi evni at velja við støði í egnum virðum, og í ov stóran mun ein hug til at lata tilvild ella fremmandan vilja og fremmanda fyrimynd ráða. Heimastýrisskipanin er dømi um innanhýsis ósemju, men eisini um ov tilvildarlig viðurskifti, ið góvu fremmandum vilja og fremmandari fakligari fatan frítt rásarúm at áseta og tulka form og innihald. Yngra stýrisskipanarlógin er eisini dømi um skipan, ið varð til at kalla uttan fólksliga tilvitan ella val, men heldur í stóran mun treytað av tilvild og óbeinleiðis fremmandum valdi ígjøgnum fakligt ræði á tilvitskuni hjá føroyingum.</p>
<p>Hóast skrivaða stjórnarskipan, har tær skrivaðu reglurnar ganga fram um siðvenju og hava betri rætt, er kortini náttúrligt, at skipanin í ávísan mun verður smurd og tillagað í venju, serliga har hon er ov stirvin og lítið tillagað. Tá má teksturin víkja fyri broytingum í venju á minni grund-leggjandi økjum. Men mong dømi eru tó um, at lond eisini óformliga lata størri og grundleggjandi broytingar henda. Dømi er Noreg, har so grundleggjandi viðurskifti sum tingræði ikki síggjast í skrivaðu skipanini, men eru viðurkend so líðandi, eisini hóast norska stjórnarskipanin annars formliga er broytt sera ofta. Eisini í Danmark eru stórar broytingar søguliga farnar framvið tekstinum, og ongin hugsar í álvara í dag um at lata stóru avbjóðingarnar á gáttini til næsta ártúsund endurspeglast í skrivaðu stjórnarskipanini. Somuleiðis í amerikansku samveldisstjórnarskipanini skal ofta kollveltingarkend støða til, áðrenn álvara verður gjørt av at gera broytingar í stjórnar-teksti.</p>
<p>Slíkur vani at lata stórar broytingar henda uttan støði í teksti er helst tekin um, at grundvirðini í politisku skipanini meira eru stýrd av tilvild og siðvenju (traditiónalismu) enn umhugsan og vali (frælslyntari konstitutiónalismu), sjálvt um tey flestu halda skipanina vera grundaða á binding til skrivaða skipan og val. Sum meira greind niðanfyri, er trupulleikin kanska júst tann, at vesturlendska konstitutiónalisman er ein illa skild skipan, sum ofta í veruleikanum ikki hevur breiða undirtøku, ikki minst vegna tær umstøður, hon vanliga verður til undir.</p>
<p>Mangir hættir eru at lýsa eina stjórnarskipan, og ongin einstøk lýsing kann vera einsamøll. Men flestu eru samd um, at eitt høvuðsendamál við skrivaðari stjórnarskipan er at skapa støðuleika og framhald. Vit kunnu siga, at endamálið í stóran mun er, at vit skulu verja okkum móti okkara egna lættsinni. Søgnin um Odysses verður ofta tikin fram at lýsa hesa støðu. Tá Odysses á longu ferð síni kom fram við oynni har sirenurnar sungu, visti hann, at hann ikki fór at standa ímóti vakra sanginum, og tað fór at gera enda á honum. Hann gav tí monnum sínum boð um at fáa sær voks í oyrini, og síðani at binda Odysses sjálvan til mastrina við boðum um ikki at loysa hann aftur, fyrr teir vóru farnir framvið oynni. Hann vildi sjálvur hoyra sangin, men vera bundin til ikki fella fyri freisting, meðan menn hansara ikki sluppu at hoyra sangin og tí eisini vóru bundnir.</p>
<p>Søgan um Odysses lýsir væl <em type="italic">sjálvbindingina </em>sum eitt høvuðsendamál við hugsjónini aftanfyri stjórnarskipanir. Vit vilja verja okkum móti freistingum, ið vit kundu staðið ímóti eftir nærri umhugsan. Men við íblástri frá norska heimspekinginum Jon Elster kunnu vit eisini seta spurning við sjálvt grundarlagið undir hugsjónini um eina hægri stjórnarskipan. </p>
<p>Elster hevur eisini víst á, at í veruleikanum eru stjórnarskipanir eins ofta roynd hjá einum samfelag til ikki at binda seg sjálvt, men meira at binda onnur. Besta dømið er, at ein vanligur meiriluti í samfelagnum í dag viðtekur eina skipan, sum síðan seinni samfelag bara skal kunna broyta við serligum meiriluta. Á tann hátt vil sami meiriluti binda onnur til at taka undir við sínum virðum.</p>
<p>Tí kann verða sagt, at ein stjórnarskipan ikki má vera verri at broyta enn at viðtaka upprunaliga, um hon skal vera legitim og umboða eina sjálvbinding meira enn eina binding av øðrum. Uppskotið til føroyska stjórnarskipan fylgir hesum í grein nýtiognýggju, men einans fáar stjórnarskipanir í heiminum gera tað sama.</p>
<p>Modernaðar stjórnarskipanir kunnu sigast at vera tað sama fyri eitt samfelag, sum eitt superego er fyri eitt menniskja. Men hevur eitt samfelag tørv á einum superego? Eisini tá ein stjórnarskipan er ein reiðilig roynd at sjálvbinda heldur enn at binda onnur, kann spurnartekin verða sett við, um hetta er rætt. Flestu stjórnarskipanir eru upprunaliga vorðnar til í sambandi við kollvelting og kreppur av ymsum slagi. Tað er sum um tað kensluøsta fólkið í einum rúsi vil tryggja seg móti sær sjálvum í meira friðarligum og støðugum tíðum. Hetta kann samanberast við, at maður meðan hann er fullur samtykkir viðtøkur fyri, hvussu lívið skal livast, tá hann er edrúur.</p>
<p>Onnur søgn er um Jason, ið siglir framvið somu oynni hjá sirenunum og møtir sama vanda sum</p>
<p>Odysses. Jason og hansara menn bjarga sær ikki við at binda seg til mastrina ella typpa oyruni.</p>
<p>Teir vera afturfyri bjargaðir av himmalska songinum hjá Orfeus, ið bergtekur teir so, at teir gloyma alt um sirenurnar og heldur sigla móti tryggari leiðum. Vóru teir bundnir sum Odysses, kundu teir ikki velja ímillum at lurta eftir sirenum ella Orfeus, men máttu – menninir í kvirru og høvdingin bundin – sigla tað ávísu, bundu leið.</p>
<p>At flestu stjórnarskipanir eru vorðnar til í sambandi við eina kreppu ella kollvelting, tá flestu borgarar politiskt eru ov lítið edrúiligir til at leggja virðini fyri framtíðar samfelagið, kann vera ein orsøk til, at tekstir í stjórnarskipanum missa virðið við tíðini, tí samfelagið, sum undir og stutt eftir kreppu vildi leggja treytir fyri seinni samfelag, vísir seg stutt sagt ikki at megna – ella vilja – tað, tá samanum kemur. Tann frælslynta konstitutiónalisman víkur spakuliga fyri traditiónalismu og óskrivaðari venju, tá rúsurin er runnin av.</p>
<p>Møguleiki er tó fyri, at føroyingar í síni tilgongd eru hepnari enn flestu onnur fólk. Long tíð er nú liðin síðan seinastu kreppu, og fólkið kann sigast aftur at vera nóg <span type="quote" xml:lang="dan">“edrúiligt”</span> til at leggja treytir fyri komandi samfelagið. Hetta sama kundi ikki sigast um fyritreytirnar fyri heimastýris-skipanini ella yngru stýrisskipanarlógini.</p>
<p>Hvør grundin so er til sjálvbindingina í skrivaðu stjórnarskipanini, so kann stjórnarskipan vera hent sum politiskt skjal at nýskipa og endurnýggja samfelag og politisku skipan okkara.</p>
<p><em type="italic">Skipanin er bæði karmur og lóg </em></p>
<p>Spyrja vit alment, hvør munurin er millum vanliga lóg og stjórnarskipan (ella grundlóg), so kunnu vit vænta okkum fleiri ymisk svar. Flestu fólk munnu tó vera samd um nakrar heilt avgerandi høvuðsmunir. Tveir høvuðshættir verða ofta nýttir at lýsa munin. Annar er tann <em type="italic">formligi </em>, ið teingir seg at, hvussu lógin verður samtykt og broytt – hann er eisini viðgjørdur omanfyri í sambandi við sjálvbinding. Hin er tann <em type="italic">innihaldsligi </em>, sum heftir seg við, hvørji viðurskifti, ið stjórnarskipanin hevur ásetingar um. </p>
<p>Formliga kann verða sagt, at meðan vanlig tinglóg ikki bindur komandi ting, so bindur stjórnar-skipanin komandi ting, ið ikki kunnu avtaka ella broyta skipanina eftir vanligari lógarmannagongd.</p>
<p>Stjórnarskipanin virkar vanliga sum ein lóg, ið formliga temur ella leiðbeinir tað politiska vald, ið einaferð er í einum ávísum samfelag. Dómstólarnir hava ofta seinasta orðið at siga í spurningum um tulking av stjórnarskipanin. Men ongin kann endaliga vera omanfyri sjálvan heimilaran (fólkið og tingið ella hvør nú endaliga viðtekur skipanina) ið hevur skapað stjórnarskipanina og við henni innsett allar landsins myndugleikar, herundir dømandi myndugleikan. Stjórnarskipanin er tí form-liga mest grundleggjandi (lógar) normur í einum ríki ella samfelag. Tað er ofta við henni, at lunnar verða lagdir undir sjálva rættarskipanina. Hon er tí sjálvt stovnandi skjalið í rættarskipanini. Skal stjórnarskipanin hava henda grundleggjandi týdning, má hon vera verri at broyta enn lóg. Kann hon broytast við vanligari lógarmannagongd, so kunnu vit kalla hana stjórnarskipan, men uttan objektivar munir er verri at ímynda sær, at hetta kann hava nakran veruligan týdning. Onkur held-ur tó, at ein serlig tilvitan, uttan objektivan mun, um eina skipan, ið verður kallað og hildin at vera stjórnarskipan ella konstitutión heldur enn <em type="italic">lóg </em>, <em type="italic"></em>kann hevja hana upp um lógir, skapa serliga tign og ein mótvilja móti broytingum og tí geva henni eitt slag av stjórnarskipanarstøðu. </p>
<p>Spurningurin um <span type="quote">”stjórnarskipan”</span>, ið er eins løtt at broyta sum lóg, leiðir okkum inn á spurningin um hin høvuðsháttin at lýsa eina stjórnarskipan, tann <em type="italic">innihaldsliga </em>. Sambært hesum hátti, kunnu vit siga, at formliga broytingarmannagongdin ikki hevur mest at siga, men heldur hvat stjórnar-skipanin sambært egnum innihaldi hevur reglur um. Skipar og stýrir hon politisku skipanini og inniheldur (serliga eftir nýggjari fatan) reglur um rættindi hjá borgarunum, umframt møguliga at hava politiskt innihald sum at definera sivila og politiska samfelagið, kunnu vit siga, at talan er um stjórnarskipan ella konstitutión eftir eini <em type="italic">innihaldsligari </em>lýsing. </p>
<p>At siga allar stjórnarskipanir eru stjórnarskipanir samsvarandi formligu fatanini, tí tær eru skrivaðar og meir ella minni vorðnar til eftir ætlan (onkrum slagi av <span type="quote" xml:lang="dan">”deliberatión”</span>). Men hesar eru altíð í ein (oftast minni) ávísan mun eisini stjórnarskipanir eftir eini <em type="italic">innihaldsligari </em>ella ikki formligari <em type="italic"></em>fatan. Tað er tí, at óskrivaður ella <em type="italic">innihaldsligur </em>rættur hevur lagt seg afturat skrivaða orðinum (dømi eru Noreg (rættarsiðvenja) og USA (rættarreglur, skaptar og tulkaðar av dómsstólunum) men eisini tí, at tær, umframt at vera verri at broyta enn lóg, regulera og stýra politisku skipanini og hava ásetingar um rættindi. </p>
<p>Higartil hava Føroyar havt stjórnarskipan samansetta av fleiri skjølum – verandi og eldri stýris-skipanarlógum, siðvenju og samveldisskjølum (til dømis ríkisgrundlóg og heimastýrisskipan).</p>
<p>Stýrisskipanarlógin frá 1993 er <em type="italic">formliga </em>stjórnarskipan, tí hon er verri at broyta enn lógir, og hon er stjórnarskipan <em type="italic">innihaldsliga </em>, tí hon skipar politiska valdið innanhýsis í Føroyum; á amerikanskum nevnt <em type="italic">frame of government </em>. Hinvegin er hon kortini rættiliga ófullfíggjaður karmur um politisku skipanina. Men nógvar aðrar stýrisskipanarlógir hava fyrr vaksið seg til veruligar stjórnarskipanir ella konstitutiónir. Eitt nú hava flestu stjórnarskipanar grundlógirnar hjá amerikansku londunum eina søgu, har tær tíðliga í tíðini mest vóru stýrisskipanarlógir (frame of government) og síðani vuksu til veruligar stjórnarskipanir við frælsis- ella mannarættindum og ofta eisini sjálvdefinering (lýsing av tjóðini ella politisku eindini). </p>
<p>Tá greitt er, sum í Føroyum, at samfelagið vil hava eina stjórnarskipan at skipa stjórnarvaldið og rættindini hjá borgarunum, kemur næsti spurningur: hvat slag av stjórnarskipan skal tað verða?</p>
<p>Fleiri ymisk <span type="quote">“sløg”</span> av stjórnarskipanum eru. Men serliga kann verða tosað um tveir bólkar.</p>
<p>Fyrst eru tað tær longu stjórnarskipanirnar, sum ofta áseta niður í smálutir. Dømi eru tann svenska, suðurafrikanska og týska. Slíkar stjórnarskipanir fáa sjálvdan høga tign, men minna heldur um vanligar lógir.</p>
<p>Síðani eru tað tær styttru stjórnarskipaninar, sum meira leggja høvuðskarmar fyri politisku skip-anina enn áseta niður í smálutir. Dømi eru tann amerikanska, danska, íslendska og norska.</p>
<p>Uppskotið til føroyska stjórnarskipan er millum hesar styttru stjórnarskipanirnar. Hetta slagið kann meira sigast at vera eitt slag av karmi um skipanina. Royndir hava víst, at tað er longri ímillum, at slíkar styttri stjórnarskipanir verða broyttar. Styttri stjórnarskipanir eru fyndugari, almennari og oftans betur gjøgnumhugsaðar. Royndirnar vísa, at slíkar stjórnarskipanir hava lættari við at fáa støðu sum hevjað upp um lóg og veruliga virka sum stjórnarskipan. Tær krevja tó áhaldandi tulking og menning í venju, og eru á tann hátt ein samrenning av umhugsaðum vali og menning í siðvenju.</p>
<p>Hetta er fyri tað fyrsta tí, at stuttar og einklar ásetingar – ið styttri stjórnarskipanir oftast eru skrivaðar út frá, hóast tað ikki nýtist at vera so – eru munandi betri at skipa og ávirka atferðina hjá borgarunum, meðan royndirnar hinvegin vísa, at meira kompleksar, langar ásetingar hava verri við at ávirka og stýra.</p>
<p>Langar stjórnarskipanir áseta sum sagt vanliga meira í smálutum og hava tí ofta langar greinar og ásetingar umframt í greinum og orðum at vera langar samanlagt. Stjórnarrættarfrøðingurin</p>
<p>Donald Lutz greiður á frálíkan hátt frá, hvussu neyvt samband er millum longd á stjórnarskipan og broytingaráseting. Hann vísir á, at langar skipanir oftari verða broyttar, júst tí tær eru langar og mangt er at fara eftir við teimum kritisku eygunum.</p>
<p>Fyri at finna eina javnvág og eina støðuga stjórnarskipan, sum virkar væl og leingi, er neyðugt at finna eina javnvág millum, hvussu long stjórnarskipanin er og hvussu trupul broytingarreglan er. Sambært fatanini hjá Lutz kunnu styttri skipanir lættari enn tær longri hava rímiliga lætta broytingarreglu, tí tær verða neyvan broyttar so nógv kortini. Men er broytingarreglan ov løtt, er vandi fyri, at <span type="quote">“skriðan”</span> fer og stutta stjórnarskipanin verður broytt ov ofta. Tá vil hon vanliga eisini blíva longri við hvørjari broyting og enda sum ein minni væleydnað stjórnarskipan. At longri stjórnarskipanir áseta mangt í smálutum, fær eisini í sær sjálvum ta ávirkan, at tær koma at kennast meira sum lóg fyri borgararnar. Tískil er tignin eisini ein onnur, og kenslan er ikki á sama hátt, at tað er nakað serstakt, sum hendir, tá tær verða broyttar. At langar stjórnarskipanir oftari verða broyttar hevur tískil við sær, at tær sjáldan hava somu støðu sum hægri lóg <em type="italic">, </em>eins og styttri stjórnarskipanir. Hetta sæst eisini aftur í ráðandi virðunum í rættarskipanum, ið hava langar stjórnarskipanir; har er konstitutiónalisman ofta veik og skipanin hvílur meira á, at tingið er alvaldandi enn, at fólkið hevur hevur evsta vald, nærri ásett í eini evstu lóg. </p>
<p><em type="italic">At taka við endurnýggjaðari skipan </em></p>
<p>Vit kunnu læra av søguni, at stríð og teprir meirilutar bert elva til meiri stríð. Vit mugu tí finna eina breiða semju um eina væl umhugsaða stjórnarskipan fyri landið Føroyar, sum føroyska fólkið og umboð tess á tingi taka undir við. Hetta uppskotið er grundað á arbeiðið í grundlógarnevndini í fleiri ár og er ætlað at seta orð á eina tjóðskaparliga semju, ið við virðing fyri øllum flokkum og fatanum er umhugsað og vald at vera karmur um framtíðar menning og venju.</p>
<p><em type="bold">Bókmentir í úrvali: </em></p>
<p xml:lang="dan">Jon Elster: Ulysses Unbound: Studies in Rationality, Precommitment, and Constraints, Cambrigde</p>
<p xml:lang="dan">University Press, 2000.</p>
<p xml:lang="dan">Jon Elster: Forces and Mechanism in the Constitution-making Process, Duke Law Journal, Vol. 45: 364, 1995.</p>
<p xml:lang="dan">Stephen Holmes: Precommitment and the Paradox of Democracy, i J. Elster and R. slagstad (eds.),</p>
<p>Constitutionalism and Democracy, Cambrigde University Press, 1988, s. 195-240.</p>
<p xml:lang="dan">Donald S. Lutz: From Covenant to Constitution in American Political Thought, Publius/Fall 1980: 101-133.</p>
<p>Donald S. Lutz: Toward a Theory of Constitutional Amendment, í Sanford Levinson ed.:</p>
<p xml:lang="dan">Responding to Imperfection – The theory and Practice of Constitutional Amendment,</p>
<p>Princeton University Press, 1995 (s. 237-274).</p>
<p xml:lang="dan">Randy E. Barnett: An Originalism for Nonoriginalists, Loyola Law Review, Vol. 45: 611, 1999.</p>
<p>Hamilton, Madison &amp; Jay: The Federalist Papers, Clinton Rossiter ed. 1961. (Nýggjur inngangur og notur við Charles R. Kesler, 1999)</p>
<p xml:lang="dan">Toward a General Theory of Constitutional Design (Marianna Klochko, Cornell University, Peter C. Ordeshook, California Institute of Technology).</p>
<p>Heintað frá: http://www.uh.edu/~pgregory/conf/law.PDF 3. juli 2003.</p>
<p xml:lang="dan">Daniel Elazar: The Political Theory of Convenant: Biblical Origins and Modern Developments,</p>
<p xml:lang="dan">Publius/Fall 1980: 3-30 og Covenant and Constitutionalism: The Great Frontier and the</p>
<p>Matrix of Federal Democracy ( <em type="bold">http://www.jcpa.org/dje/books/ct-vol3-int.htm </em>) </p>
<p>Valdsbýti</p>
<p><em type="bold">Rúni Rasmussen </em></p>
<p>Spurningurin um valdsbýti er viðkomandi fyri allar stjórnarskipanir, og ikki minst fyri Føroyar í sambandi við arbeiðið at smíða eina føroyska grundlóg ella stjórnarskipan. Tí er ein greining og viðgerð av valdsbýtislæru sera viðkomandi fyri føroysku stjórnarskipanartilgongdina og tey, sum annars fáast við stýrisskipanarviðurskifti. Støða skal jú takast til, hvussu valdið skal býtast og tilevnast í stjórnarskipan okkara, og hetta er ein spurningur, ið krevur eina góða viðgerð og eitt livandi orðaskifti um hesi viðurskifti.</p>
<p>Henda grein er ein roynd at geva lesaranum eitt størri innlit í valdsbýtislæru, tí ein hevur varhugan av, at vitanin um evnið er avmarkað bæði hjá lærdum og ólærdum. Vanliga vitanin tykist at vera, at valdið skal vera tríbýtt sambært læru Montesquieus, men ikki verður hugsað um, hvør upprunin til valdsbýtislæru er, og hví valdið skal býtast sundur. Ofta tykist talan at vera um eina misskiljing í samband við valdsbýti í ávikavist parlamentariskari skipan og forsetaskipan.</p>
<p>Eg fari stutt at vísa á, hvør upprunin til valdsbýtislæru okkara er. Eisini lýsi eg stutt eftirlit og jávnvág í samband við valdsbýti við støði í amerikansku stjórnarskipanini. Viðgjørt verður, á hvønn hátt valdið er skipað í ávikavist parlamentariskari skipan og forsetaskipan. Greinað verður, hvussu valdið er skipað í føroysku stjórnarskipanini, og viðgjørt verður, um vit í Føroyum veruliga hava eitt tríbýti av valdi ella ei.</p>
<p><em type="italic">Uppruni </em></p>
<p>Tað er neyðugt at granska klassisku heimspekingarnar og tekstir teirra til tess at fáa greiði á, hvør upprunin til valdsbýtislæruna er.1 Hóskandi er at byrja stutt við at lýsa hugsan Platons um, hvussu besta samfelagið skuldi skipast. Sambært Platon var neyðugt at blanda valdið til tess at forða fyri valdsmisnýtslu.2 Talan skuldi vera um eina blanding av fólkaræði og fámannaræði fyri at skapa stabilitet, tí at áhugamálini hjá øllum bólkum í samfelagnum tá verða vird.3</p>
<p>Hjá Aristoteles er tað góða samfelagið eisini ein blanding av fámannaræði og fólkaræði. Hesa stýrisskipan nevnir hann <em type="italic">politeia </em>, sum merkir stjórnarskipan (forfatning ella konstitutión). <em type="italic">Politeia </em>stendur fyri tað <span type="quote">”góða”</span> meirilutastýrið, blandað við pørtum av fámannaræði og stýri undir lógini. </p>
<p><em type="italic">Politeia </em>er tað stýrisskipanarslagið, har fólkið stýrir til felags gagn. Ein slík blandingsstýrisskipan skapar eina valdsjavnvág.4 </p>
<p>Klassisku heimspekingarnir løgdu stóran dent á at skipa eitt stýri, har valdið ikki bleiv misnýtt og fólkið ikki kúgað. Loysnin var at smíða eina blandingsstýrisskipan.</p>
<p>Tað var við støði í ensku stjórnarskipanini, at læran um valdsbýti og valdstríbýti varð ment. Tað, sum eyðkendi ensku stjórnarskipanina í 1600-talinum var stríðið millum kong og ting. Stríðið snúði seg um, hvør stjórnarskipan skuldi vera galdandi í Onglandi, absolutisma ella sokallað konstitutiónelt monarki. Kollveltingin, nevnd <em type="italic">Glorious Revolution </em>, fór fram í árunum 1688 og 1689, og hevði hon við sær, at konstitutiónelt monarki varð sett á stovn. Evsta vald lá hjá tinginum. </p>
<p>Hugmyndin handan kollveltingina er at finna í <em type="italic">Second Treatise of Civil Government </em>eftir politiska heimspekingin John Locke (1632-1704). Umstøðurnar í Onglandi høvdu stóra ávirkan á valds-hugsan Lockes. </p>
<p>Locke vísir á fýra stjórnarfunksjónir, ta lóggevandi, ta útinnandi, ta dømandi og ta føderativu, umframt at nema við ta fíggjarligu (fimtu) funksjónina, men valdsskákan hansara av valdi er tvíbýtt: lóggevandi og útinnandi stovnarnir skáka hvør annan. Hetta býtið er neyðugt til tess at forða fyri valdsmisnýtslu.5 Locke er undangongumaður fyri tríbýtinum av valdinum, hóast tvíbýttu fatanina, tí hann vísir á týdningin av at býta sundur valdið til tess at skapa eina valdsjavnvág.</p>
<p>Franski heimspekingurin Charles de Montesquieu (1689-1755) var í Onglandi frá 1729-1731, og har savnaði hann royndir og tilfar, sum fingu avgerandi týdning fyri sjónarmiðini, ið gjørdust grundarlagið fyri stjórnarástøðiliga høvuðsverkinum <em type="italic">De l´ Esprit des Lois </em>frá 1748. Um <em type="italic">Andan </em><em type="italic">í Lógunum </em>er ein umfatandi samanberandi greining, har hann roynir at finna fram til tey viðurskifti og meginreglur, ið hava ávirkan á ymiskar lógir og stýrisskipanir, og hvussu broytingar í teimum fara fram. Kendasti parturin í verkinum er um stýrisskipanina í Onglandi. Tað er í hesum parti, at kenda tríbýtið av valdinum er orðað.6 </p>
<p>Endamálið í ensku stýrisskipanini, sambært Montesquieu, er politiskt frælsi, og í hesi stýrisskipan er valdið tríbýtt: lóggevandi, útinnandi og dømandi vald – hesi bæði seinnu lýsir hann tó sum</p>
<p>Locke hevði lýst ávíkavist tað føderativa og tað útinnandi valdið. Men tó at hann vavdi definiti-ónirnar saman, víst hann á, hvussu álvarsamar avleiðingar tað kann fáa, um vøldini verða løgd saman. Neyðugt er at skipa viðurskiftini á rættan hátt; valdsjavnvág skal vera millum lóggevandi vald (aðalting og umboðsmannating) og útinnandi vald (kong). Hesir partar skulu skáka hvør annan, tingdeild móti tingdeild, ting móti kongi, og dómsvaldið skal døma viljaleyst og óheft av hinum vøldunum.7 Talan er um eina innanhýsis valdsskákan millum umboðsmannatingið og aðaltingið.</p>
<p>Serliga hevur John Locke havt stóra ávirkan á valdsfatan Montesquieus.8 Men eisini klassisku heimspekingarnir hava verið við til at mynda valdsfatan hansara. Greitt er, at hóast Montesquieu hevur orðað væl kenda tríbýtið av valdinum, so hevur hann tó ikki uppfunnið læruna um valdsbýtið.</p>
<p>Nógvir ymiskir politiskir heimspekingar hava havt ein týðandi leiklut í menningini av tríbýtinum av valdinum, ið Montesquieu orðaði.</p>
<p><em type="italic">Valdsbýti og eftirlit og javnvág </em></p>
<p>Valdið skal býtast í tríggjar partar: lóggevandi, útinnandi og dømandi vald. Hetta er valdstríbýtis-læran, sum Montesquieu orðaði. Hetta tríbýtið av valdinum hevði stóra ávirkan á amerikanska grundlógarsmíðið við James Madison á odda. Hugsanirnar hjá Montesquieu vóru týdningarmikil íblástrarkelda hjá amerikansku grundlógarsmiðunum.9 Amerikanska stjórnarskipanin er besta dømi um valdsbýti við støði í hugsan Montesquieus og sjálvsagt eisini við støði í fleiri øðrum keldum.10</p>
<p>Lóggevandi valdið hevur kongressin (umboðsmannatingið og senatið), útinnandi valdið er í hondunum á forsetanum, og dømandi valdið liggur hjá dómstólunum. Orsøkin til, at grundlógar-smiðirnir býttu valdið sundur var, at teir bóru ótta fyri valdsmissnýtslu. Føderativa valdið – uttanlandsvaldið – er hjá forsetanum, sum tó skal virka eftir ‘ráðum og góðkenning’ frá tinginum, meðan tingið hevur tað fíggjarliga valdið. Hesar funksjónirnar hjá Locke fáa tó ikki eins týðiligt pláss sum tríbýtið. Harumframt hevur amerikanska stjórnarskipanin eitt íborið vatnrætt valdsbýti millum samveldið og londini, ið hvørgin av teimum báðum Locke ella Montesquieu hevði lýst annað enn óbeinleiðis.</p>
<p>Grundlógarsmiðirnir vóru ikki talsmenn fyri einum reinum valdsbýti. Reint valdsbýti merkir, at hvørt vald sær hevur óavmarkað og treytaleyst vald á sínum myndugleikaøki. Smiðirnir førdu fram, at neyðugt var at hava okkurt slag av eftirliti og javnvág (checks and balances) millum vøldini til tess at forða fyri eini savnan av øllum valdinum á einum staði. Hetta skuldi, sambært</p>
<p>James Madison, gerast við at geva ymisku vøldunum grundlógartryggjaðar heimildir til at hava eftirlit við hvør øðrum og skapa eina valdsjavnvág. Forsetin kann sostatt sýta at undirskriva lógir (upprunaliga bert um hann segði tær vera ímóti grundlógini, men tíðliga fóru forsetarnir at brúka hetta sum politiskt vápn móti lógum, teir ikki tóku undir við). Kongressin kann tó við serligum meiriluta seta til viks sýting forsetans. Hægstirættur og lægru rættirnir skuldu døma óheftir av hinum vøldunum. Seinni var hetta í venju fata soleiðis, at rættirnir kunnu døma um útinnan forsetans ella lógir kongressunar stríða ímóti við stjórnarskipanini. Forsetin skjýtur upp dómarar, sum senatið góðkennir. Kongressin kann ákæra og koyra dómarar úr embæti. Talan er um eftirlit og javnvág. Vøldini hava eftirlit við hvør øðrum og skapa eina javnvág, so at einki vald gerst ráðandi. Eisini er ætlanin við eftirlit – og javnvágskipanini at skipa viðurskiftini á ein slíkan hátt, at einki vald útinnir annað enn ætlaða starvið. Til dømis skal kongressin smíða lógir og ikki døma eftir teimum, tí tað starvið hevur hægstirættur.</p>
<p>Havast skal í huga, at eftirlit- og javnvágskipanin í forsetaskipan og parlamentariskari skipan ikki er hin sama, sum Montesquieu umtalar, tí hann lýsir eina skipan, har kongur hevur útinnandi valdið, og kongur er sum kunnigt ikki fólkavaldur.11 Eisini er stórur munur millum parlamentariska skipan og forsetaskipan í samband við eftirlit og javnvág.</p>
<p><em type="italic">Tingræði (parlamentarisma) </em></p>
<p>Eitt ting er ein samkoma, sum umboðar fólkið í einum ávísum øki. Tosað verður tí um eina fólkaumboðan. Funksjónin hjá einum tingi er fyrst og fremst at smíða lógir.</p>
<p>Tingræði er ein politisk stýrisskipan, har tingið hevur vald yvir, hvør myndar stjórnina.12 Kjarnin í tingræðinum er, at stjórnin ikki kann tilnevnast, ella framhaldandi hava valdið, um ein meiriluti í tinginum annaðhvørt ikki gevur stjórnini sín stuðul ella er ímóti stjórnini. Stjórnin stendur sostatt til svars fyri tinginum. Vanliga verður tingræði sett í tveir bólkar: negativt og positivt tingræði Í londum við positivum tingræði er tað neyðugt hjá stjórnini at hava eitt fleirtal aftan fyri seg, tá ið hon verður tilnevnd.13 Í londum við negativum tingræði, kann stjórnin tó sita við valdið, um hon bara ikki fær ein meiriluta ímóti sær.14</p>
<p>Eisini er vert at leggja til merkis, at lond við positivum tingræði prinsipielt eru komin longri á einum fólkaræðisligum menningarstiga enn lond við negativum tingræði. Negativt tingræði gevur frammanundan tí verandi útinnandi myndugleikanum, stjórnini, ein serligan rætt, tí stjórnin noyðist ikki at hava tingsins beinleiðis stuðul, bert má ikki vera greitt, at tingið beinleiðis er ímóti henni.</p>
<p>Hesin serligi rættur í sambandi við negativt tingræði er søguliga ein arvur frá tíðini, tá kongur hevði veruligt stjórnarvald. Henda arv hava londini við positivum tingræði kastað av sær, og har krevst tí, at stjórnin beinleiðis verður stuðlað av tinginum.</p>
<p>Í samband við spurningin um fólkaræðisligan legitimitet er eisini áhugavert at hyggja at, hvussu hesin verður fingin til vega í eini tingræðisligari skipan. Í hesi skipan er tað fólkið, sum velur síni umboð til tingið, og síðani tilnevnir tingið so ella so stjórnina. Sostatt velur fólkið stjórnina óbeinleiðis. Hetta kann vísast við hesi mynd av føroysku skipanini:</p>
<p>L: Landsstýrið</p>
<p>LT: Løgtingið</p>
<p>F: Fólkið</p>
<p>Myndin vísir, at demokratiski legitimiteturin hjá landsstýrinum (stjórnini) er óbeinleiðis, tí fólkið velur síni løgtingsumboð, sum síðani velja løgmann. Síðani tilnevnir løgmaður landsstýrismenn sínar. Í samband við valdsbýti er tað viðkomandi at hyggja at, hvussu sambandið er millum lóg-gevandi valdið (tingið) og útinnandi valdið (stjórnina). Í tingræðisligari skipan er í mestan mun talan um eina samanrenning millum lóggevandi og útinnandi vald.15 Talan er ikki um eitt veruligt valdsbýti, tí stjórnin hevur bæði útinnandi og lóggevandi vald og <span type="quote">“stríðandi”</span> partarnir eru stjórn og meiriluti ella samgonga á tingi móti minniluta ella andstøðu á tingi. Gjøgnum síni umboð ella samgongulimir í tinginum hevur stjórnin eisini lóggevandi vald. Formliga er tað á ein hátt talan um valdsbýti, og verða Føroyar tiknar sum dømi, so er tað greitt sambært § 1 í stýrisskipanarlógini, at lóggávuvaldið er hjá løgtinginum og løgmanni í felag, og at útinnandi valdið er hjá landsstýrinum.</p>
<p>Formliga hevur løgtingið sum stovnur lóggevandi valdið saman við løgmanni, og landsstýrið hevur sum stovnur útinnandi valdið. Í veruleikanum er tó ikki talan um eitt valdsbýti, men um eina valdssamanrenning. Hetta sæst best við at hyggja at sýtingarrættinum hjá løgmanni ella rætti-num at skriva út val. Staðfestir løgmaður ikki samtykta tinglóg, fær hann tingið ímóti sær, og hesum kann hann ikki liva við, tí hann situr av tingsins náði. Sama er við rættinum at skriva út val. Hetta er einans eitt defensivt amboð og langt frá at vera tað aktiva valdsamboðið, sum Monte-squieu hevði í hugan. Hetta sást væl í desember mánaði 2003, tá løgmaður skrivaði út val. Tað gjørdi løgmaður, tá tað var greitt, at hann ongar veruligar politiskar telvingarmøguleikar hevði eftir. At hann so sambært skipanini við negativum tingræði kundi sita til eftir valið er lutfalsliga ótýðandi vald, sum utinnandi myndugleikin hevur mótvegis tinginum. Eisini rætturin hjá løgmanni at tilnevna landsstýrismenn er av somu orsøk meira ein formlig enn verulig heimild. Kann verða tosað um veruligt og ikki einans formligt valdsbýti í eini tingræðisligari skipan sum ta føroysku, er tað heldur millum meirilutan á tingi og landsstýrið øðru megin og minnilutan á tingi hinumegin enn millum ting og landsstýri hvør síni megin.</p>
<p xml:lang="dan">LT</p>
<p><em type="italic">Forsetaskipan </em></p>
<p>Í eini forsetaskipan, har stjórnarleiðarin (forsetin) hevur veruligt vald, verður hesin ofta valdur beinleiðis av fólkinum. Tá er stjórnarleiðarin beinleiðis legitimeraður av fólkinum. Hann tilnevnir stjórnarlimirnar ikki bara formliga, men eisini í veruleikanum. Fólkið velur tá forsetan og tingið hvør sær, og báðir stovnar hvíla á eins tryggari grund. Er talan er um slíka forsetaskipan, er stjórnin ikki bundin av tinginum, júst tí bæði forsetin og tingið hava sítt mandat beinleiðis frá fólkinum.</p>
<p>Besta dømi um slíka skipan er amerikanska stjórnarskipanin.16 Forsetin er ikki bundin av einum meiriluta í kongressini. Tí er tað eisini ofta vanligt, at t.d. republikanarar hava meiriluta í umboðs-mannatinginum og/ella í senatinum, meðan forsetin er demokratur.</p>
<p>Tað er rætt at tosa um valdsbýti í eini forsetaskipan sum eitt nú tí amerikansku. Lóggevandi valdið (kongressin) og útinnandi valdið (forsetin) eru beinleiðis vald av fólkinum, tí hava vøldini bæði sjálvstøðugan demokratiskan legitimitet, og hetta sæst sjálvsagt aftur í stjórnarskipanini. Valdsbýtið millum lóggevandi og útinnandi vald kann lýsast á henda hátt:</p>
<p xml:lang="dan">V: Valdsbýti</p>
<p>P: Presidenturin</p>
<p xml:lang="dan">K: Kongressin</p>
<p>F: Fólkið</p>
<p>Myndin vísir greitt, at tað er eitt veruligt valdsbýti millum lóggevandi og útinnandi myndugleikan.</p>
<p>Í eini forsetaskipan er sostatt bæði talan um eitt formelt og veruligt valdsbýti millum lóggevandi og útinnandi valdið.</p>
<p xml:lang="dan"><em type="italic">Montesquieu-mytan </em></p>
<p>Víst verður ofta til valdstríbýtislæruna hjá Montesquieu uttan mun til, um talan er um tingræðisliga skipan ella forsetaskipan. Sagt verður, at valdið er tríbýtt, og síðani verður ikki hugsað meir um tað. Hetta er tó ikki altíð í samsvar við veruleikan, tí spurningurin er – sum eisini viðgjørt omanfyri í sambandi við tingræði – um tað yvirhøvir gevur meining at tosa um valdsbýtið hjá Montesquieu</p>
<p>Ví upprunatýdningi, tá ið talan er um skipan við tingræði.</p>
<p>Sambært Montesquieu var endamálið við at býta valdið sundur at forða fyri valdsmisnýtslu, og hetta skuldi gerast á tann hátt, at tey trý vøldini skuldu vera á ymiskum hondum.17 Men hvussu samsvarar hetta við sambandið millum lóggevandi og útinnandi vald í eini skipan við tingræði, har talan ikki er um eitt valdsbýti, men meira um eina valdssamanrenning millum vøldini bæði?</p>
<p>Svarið er, at tað samsvarar ikki, tí í veruleikanum er bæði lóggevandi og útinnandi valdið á somu hondum, nevniliga hjá samgonguni. Hetta hevði ikki dámað Montesquieu. Um samanrenning av lóggevandi og útinnandi valdinum sigur hann, at so er einki frælsi, tí stjórnin (ella monarkurin) kann seta í gildi týranniskar lógir og útinna tær týranniskt.18 Tí er tað ivasamt, um tað er rætt at tosa um tríbýti av valdinum í skipan við tingræði, tí talan er ikki um eitt veruligt tríbýti av valdinum.</p>
<p>Funktiónelt er sjálvandi talan um eitt tríbýti av lóggevandi, útinnandi og dømandi valdi, men tá tosað verður um valdsbýti, er tað serliga í týdninginum, at myndugleikar hava eftirlit við hvørjum øðrum ella skáka hvønn annan.</p>
<p>Formliga kann talan vera um valdstríbýti sum t.d. í Føroyum og Danmark19, men í veruleikanum er valdstríbýtið ikki til staðar. Spurningurin er so, hvat hevur størri týdning, formligu ella veruligu viðurskiftini. Tað man lítil ivi vera um, at tað eru veruligu viðurskiftini, ið hava størri týdning.</p>
<p>Tí undrast ein á, at tað ferð eftir ferð verður sagt, bæði av lærdum og ólærdum, at vit í Føroyum hava tríbýti av valdinum sambært læruni hjá Montesquieu. Hildið verður, at vit bæði formliga og veruliga hava skipað okkara stýrisskipanarviðurskifti eftir læru Montesquieus, men hetta er í veruleikanum ein myta.20 Læra Montesquieus kann ikki nýtast til at grundgeva fyri einum valdstrí-býti í eini skipan við tingræði; ei heldur kann hugsan hansara nýtast til at lýsa veruliga valdsbýti í hesi skipan, tí veruleikin er ikki í samsvari við valdsfatan Montesquieus. At Montesquieu er upphavsmaður til eitt tríbýti av valdinum í eini parlamentariskari skipan er ein myta.</p>
<p>Í eini forsetaskipan21 gevur tað meining at røða um valdstríbýti sambært Montesquieu. Valdstríbýtið, ið er tilevnað í amerikonsku stjórnarskipanini, er bæði formligt og veruligt,22 og varð valdshugsanin hjá Montesquieu oftast endurgivin í samband við spurningin um tilevning av valdsbýtinum í hesi skipan. Um ein ynskir at endurgeva Montesquieu í samband við at lýsa valdstríbýtið í eini stjórn-arskipan, so er tað hóskandi at lýsa eina skipan, har hetta býtið hevur bæði formligt og veruligt innihald. Amerikanska skipanin er besta dømið</p>
<p><em type="italic">Føroyska stjórnarskipanin og valdsbýtið </em></p>
<p>Við løgtingslóg frá 26. juli 1994 um stýrisskipan Føroya varð tingræði sett í gildi í Føroyum.</p>
<p>Landsstýrið kann sita við valdið, hóast tað ikki hevur ein meiriluta av tinginum aftanfyri seg, men atkvøður ein meiriluti av tingmonnunum fyri misáliti á løgmann, skal hann biðja løgtingsformannin loysa seg úr starvi.23 Sama er galdandi, um landsstýrismaður fær misálit frá tinginum. Í Føroyum hava vit sostatt negativt tingræði. Formliga valdsbýtið í føroysku stjórnarskipanini er orðað og staðfest í Sl § 1, ið er soljóðandi: <em type="italic">“Í yvirtiknum málum er lóggávuvaldið hjá løgtinginum og løgmanni í felag. Útinnandi valdið er </em><em type="italic">hjá landsstýrinum. Dómsvaldið er hjá dómsstólunum.” </em>24 </p>
<p>Tað er henda grein, ið staðfestir eitt tríbýti av valdinum. Lóggevandi valdið er hjá løgtinginum saman við løgmanni. Leikluturin hjá løgmanni er at staðfesta lógir, og hevur hann eisini sýtingar-rætt.25 Útinnandi valdið er hjá landsstýrinum, sum útinnir lóggávuna. Dømandi valdið er hjá dómstólunum.</p>
<p>Tað er sostatt við at hyggja at stýrisskipanarlógini eingin ivi um, at tríbýtið av valdinum formliga er galdandi í Føroyum, men hervið er ikki sagt, um talan er um eitt veruligt tríbýti av valdinum.</p>
<p>Í Føroyum hava vit stýrisskipan við tingræði, og tá kann ikki vera talan um eitt veruligt valdsbýti millum lóggevandi og útinnandi vald; men sum áður nevnt um eina samanrenning av vøldunum báðum.</p>
<p>Samgongan hevur í veruleikanum <em type="italic">bæði </em>lóggevandi og útinnandi vald gjøgnum síni umboð. Talan er, sum fyrr nevnt, um formligt býti millum lóggevandi og útinnandi myndugleikar, men í veruleikanum er ikki veruligt valdsbýti, tí bæði vøldini eru hjá sama bólki (samgonguni). Sum kunnigt eru tað ikki somu persónar, ið eru løgtingsmenn og landsstýrismenn, men hesir persónar mynda tilsamans samgonguna, sum hevur bæði lóggevandi og útinnandi valdið. Greitt er tí, at í veruleikanum er ikki valdsbýti millum løgting og landsstýri. </p>
<p>Er ivasamt, um talan í veruleikanum er um eitt valdsbýti millum lóggevandi og útinnandi valdið í Føroyum, hvussu er so við triðja valdinum, dómsvaldinum? Hetta málsøki hevur heimastýrið onga heimild at leggja seg út í. Dómsvaldið í føroysku stjórnarskipanini er hjá dómstólum ríkisins.26</p>
<p>Sostatt hava vit ikki ræði á dómsvaldinum, tí dómsvaldið er ikki yvirtikið. Eftir verandi donsku rættargangslóg er ríkið býtt sundur í 83 rættardømi við hvør sínum býarrætti, og har eru Føroyar eitt av teimum. Dømandi valdið í Føroyum virkar ikki í somu rættarskipan sum lóggevandi og útinnandi valdið. Løgtingið og landsstýrið hoyra tí til somu skipan, meðan dømandi valdið, við hægstarætti ovast, er partur av aðrari skipan, ið hevur alt tað danska ríkið sum virkisøki, eisini</p>
<p>Føroyar. Hetta vald, ið er eitt útlendskt vald, hevur dømandi valdið í Føroyum, og kann kolldøma løgtingslógir, um hægstirættur metir, at tær eru í stríð við ríkisgrundlógina.27</p>
<p>Um valdsbýtið í Føroyum má sostatt sigast, at støðan er eitt sindur løgin. Formliga er valdsbýti millum løgting og landsstýri, men veruleikin tykist at vera ein annar, og hartil er dømandi valdi fremmant. Valdstríbýtislæran sambært Montesquieu er tí serstakliga óegnað til at lýsa valdsbygnaðin í føroysku stjórnarskipanini.</p>
<p>Eitt av høvuðsendamálunum hjá nevndini, sum gjørdi stýrisskipanarálitið, var at skipa politiskt tríbýti í Føroyum eftir tí mynstri, sum er í øllum fólkaræðisligum londum á okkara leiðum.28 Hetta er áhugaverdur setningur, tí hann vísir, at nevndin metti, at tað var av stórum týdningi at skipa tríbýti í Føroyum bæði formliga og veruliga. Í viðmerkingunum til einstøku greinarnar í stýrisskipanarlógini er ein viðmerking til § 1, ið orðar valdsbýtið, soljóðandi: <em type="italic">“Endamálið við greinini er, at valdsbýtið í teim yvirtiknu málunum í føroyska samfelagnum skal </em><em type="italic">fara fram soleiðis, at stýrisskipanarligu størvini verða sundurbýtt millum javnbjóðis kreftir á ein </em><em type="italic">slíkan hátt, at tær ansa eftir hvør øðrum í javnvág sbr. teim av tí franska heimspekinginum </em></p>
<p><em type="italic">Montesquieus ásettu politisku grundreglunum.” </em>29 </p>
<p>Sipað verður til eitt tríbýti av valdinum, og at hesi vøldini eru á jøvnum føti og skulu ansa eftir hvør øðrum í <em type="italic">javnvág </em>sambært læru Montesquieus. Fyrsti spurningur, sum eigur at verða svaraður, er, um tey trý vøldini veruliga eru sundurbýtt, og um hesi vøldini virka á jøvnum føti. Í viðgerðini er greitt komið fram, at talan er ikki um eitt veruligt valdbýti millum lóggevandi og útinnandi myndugleikan, men kanska einans millum dómsmyndugleika og hinar báðar, og tá er dómsmyndug-leikin enntá grundfestur i aðrari skipan. </p>
<p>Annar spurningurin er, um misskilta fatanin av javnbjóðis vøldum og valdsjavnvág hjá nevndini, sum gjørdi stýrisskipanarálitið, ikki harumframt eisini byggir á skeiva tulking av upprunatekstinum hjá Montesquieu sjálvum. Sambært Montesquieu vóru tey trý vøldini ikki trý javnbjóðis vøld.</p>
<p>Eins og hjá Locke er hjá Montesquieu lóggevandi valdið tað hægsta, útinnandi valdið er næsthægst, dømandi valdið er tað lægsta valdið.30 Sambært hesum er fatanin hjá nevndini av, at talan er um tríggjar javnbjóðis kreftir, ikki í samsvari við fatanina hjá Montesquieu sjálvum, tí greitt er, at hann als ikki metti, at vøldini skuldu vera á jøvnum føti. Talan man antin vera um eina misskiljing ella vantandi vitan um hugsanir Montesquieus. Eisini í samband við valdsjavnvágina sær tað út til, at fatanin hjá nevndini av valdsjavnvágini sambært Montesquieu ikki er røtt. Tað er rætt, at hann vísir á týdningin av valdsjavnvágini millum ávís vøld, men tað er ikki millum lóggevandi, útinnandi og dømandi vald, men heldur millum lóggevandi og útinnandi vald, ella rættari sagt millum aðaltingið og umboðsmannatingið aðru megin31 og útinnandi valdið hinumegin.32 Hesir tríggir myndugleikarnir skulu vera í javnvág.33 Dómsvaldið hinvegin er ikki partur av valdsjavnvágini hjá Montesquieu.</p>
<p>Eingin ivi er um, at valdstríbýtið formliga er galdandi í Føroyum. Men tað er ikki rætt at siga, at føroyska stjórnarskipanin veruliga er grundað á valdstríbýtislæruna hjá Montesquieu. Stýris-skipanarálitið avdúkar vantandi innlit í politisku ástøðini hjá Montesquieu, og tað er spell, at mong halda, at stýrisskipanarlógin veruliga skipar eitt politiskt tríbýti í Føroyum grundað á hesa læru, tá ið veruleikin er ein annar. Skilabest hevði verið, at latið veruleikin vunnið á Montesquieu-mytuni.</p>
<p>At veruliga valdsbýtið ikki er tríbýtt sæst eisini á annan hátt. Sum nevnt nemur Locke við eina fíggjarliga valdsfunksjón. Hetta ger Locke í einum broti, har hann sigur kong hava vald at senda hermenn í deyðan (fødrativa valdið ella uttanlandsvaldið, sum kongur av røttum hevur), men ikki vald at taka eitt hálvt oyra frá teimum í skatti (fíggjarvaldið). Hetta fíggjarvaldið eitur í yngru stýrisskipanarlógini <span type="quote">“fíggjarmál landsins”</span> og fyllir tað nógv fleiri ásetingar enn <span type="quote">“dømandi valdið.”</span></p>
<p>Somuleiðis sæst, at meðan ásetingarnar um dømandi valdið er onkisigandi ella tautologiskar <em type="italic"><span type="quote">“dømandi valdið er hjá dómsvaldinum sambært lóg um rættargang,”</span> </em>og tær um <span type="quote">“lóggevandi valdið”</span> ofta eru týdningarleysar ordansreglur um, at <em type="italic">“tingið verður sett kl. 10:00 tólvta yrkadag </em><em type="italic">eftir val” </em>ella at <em type="italic">“løgtingsformaðurin skipar skrúðgongu úr tingi í kirkju og aftur í tingið kl. </em><em type="italic">13:00,” </em>so eru tær um <span type="quote">“fíggjarmál landsins”</span> reglur við veruligum biti í, sum dagliga hava týdning fyri skatt, játtan og alla almenna fyrisiting. </p>
<p>Sama er við uttanlandsvaldinum. Henda valdsfunksjón eitur <span type="quote">“millumtjóðasáttmálar,”</span> og hevur somuleiðis ein nógv meiri týðandi kapittul í stýrisskipanarlógini enn tann um dómsvaldið. Eisini tað vatnrætta valdsbýtið, býtið av valdi millum ta samveldisskipan, ið Føroyar sum land hava við danska ríkið, fær meir pláss enn dømandi valdið. Ein kapittul í stýrisskipanarlógini nevnist <span type="quote">“felagsmál”</span> og viðvíkur júst samveldisspurningum, uttan at tað tó verður ávíst, at júst henda skákanin millum land og ríki kan sigast vera mest týðandi skákan av øllum í skipanini. At henda skákan er gloymd sæst eisini í § 55 – undirbrotligheitsgreinini – ið sigur, at allar føroyskar lógir, sum skáka ríkislógir ella tulking hjá altjóða stovni, vera ógyldigur. Heldur onkur altjóða stovnur grindadráp vera ímóti <span type="quote">“etiskari gagnnýtslu,”</span> sum ásett í altjóða sáttmála, ið Danmark hevur staðfest, so hvørva allar føroyskar lógir um grindadráp og hválvágir í einum logiskum títlinga-bresti.</p>
<p>Stýrisskipanarlógin mistekur seg eisini á sama hátt sum teir gomlu teoretikararnir við at vevja saman stovnar og funksjónir. Løgtingið er eftir eini reellari greining ein stovnur, ið hevur lut í ymsum valdsfunsjónum, lóggávu-, fíggjar-, uttanlands- og samveldisvaldi, umframt at tingið koyrir frá og velur løgmann og enntá einsamalt hevur dømandi vald, tá ræður um, hvør av røttum er valdur á ting. Á sama hátt er landsstýrið ein stovnur við egnum innanhýsis valdsbýti millum løgmann og landsstýrismenn. Hetta sæst av ásetingunum, men bert óbeinleiðis. Stýrisskipanarlógin lýsir ístaðin tingið sum <span type="quote">“lóggevandi valdið”</span> og landsstýrið sum <span type="quote">“útinnandi valdið,”</span> og noyðist tí at lýsa hinar funksjónirnar hjá tinginum og landsstýrinum sum ávíkavist fíggjarmál, millumtjóðamál og felagsmál.</p>
<p>Vóru teir gomlu lærdu enn á døgum, kunnu vit hugsa okkum Platon minna okkum á at býta valdið sundur millum fleiri stovnar. Aristoteles hevði mint á tað góða stýrislagið sum endamálið.</p>
<p>Locke kundi greina tað veruliga valdsbýtið millum fólk, stýri, stovnar, samveldi og vøld teirra.</p>
<p>Montesquieu mundi mint á, hvør skipan eigur at hava atlit til landið, hon er ætlað til, og harvið skapa anda lóganna. Eisini hevði hann sagt, at til tess at tryggja frælsið (rættartrygdina) eigur valdið at verða býtt sundur og skipað á ein slíkan hátt, at lóggevandi valdið og útinnandi valdið skáka hvørt annað. Madison hevði mint á røttu valdsskákanina, eisini millum smærru stovnarnar í skipanini og fólkið sjálvt, soleiðis sum hann sjálvur orðaði tað í teimum fyrstu tíggju ískoytis-ásetingunum í amerikansku stjórnarskipanini.</p>
<p>Í samband við føroyskt grundlógarsmíð hevði verið skilagott at lært av t.d. amerikansku grundlógar-smiðunum. Teir høvdu eitt stórt og fjølbroytt keldu – og íblástrargrundarlag. Henda vitan varð nýtt til at smíða eina stjórnarskipan við støði í fjølbroyttari vitan, egnum royndum og samfelagsstøðu.</p>
<p>Á sama hátt eiga vit at smíða eina føroyska stjórnarskipan við støði í fjølbroyttari vitan, royndum aðrastaðni og í størstan mun nýta egnar royndir sum grundarlag.</p>
<p>Í stuttum eiga vit at taka við læru frá teimum gomlu, ið hugsaðu um góðar skipanir, og teimum djørvu, ið smíðaðu stjórnarskipanir við valdsskákan millum størri og smærri stovnar við valdi hvør sær og saman, bæði innlendis og í samveldi.</p>
<p>Vit kunnu í Føroyum skipa eitt valdsbýti við íblástri og innliti.</p>
<p><em type="bold">Bókmentir og heimildir </em></p>
<p>Ackerman, Bruce: <em type="italic">The Storrs Lectures: Discovering the Constitution </em>. The Yale Law Journal, Vol. 93. </p>
<p xml:lang="dan">Aristoteles: <em type="italic">Athenæernes statsforfatning </em>. Gyldendalske Boghandel Nordisk Forlag, 1938. </p>
<p><em type="italic">Álit um stýrisskipanarviðurskifti </em>. Føroya Landsstýri, 1994. </p>
<p xml:lang="dan">Barton, David: <em type="italic">Original Intent. The Courts, the Constitution, &amp; Religion </em>. WallBuilder Press, 3. útgáva, Texas 2002. </p>
<p xml:lang="dan">Blackstone, William: <em type="italic">Commentaries on the Laws of England </em>. Clarendon Press, Oxford 1769-1771. </p>
<p xml:lang="dan">Blondel, Jean: <em type="italic">Comparative Government. An Introduction </em>. Philip Allan, London 1990. </p>
<p xml:lang="dan">Bowen, Catheren Drinker: <em type="italic">Miracle at Philadelphia.The Story of the Constitutional Convention </em></p>
<p xml:lang="dan"><em type="italic">May to September 1787 </em>. Back Bay Books, New York 1986. </p>
<p xml:lang="dan">Elmquist, Henri Vædele: <em type="italic">Singulær lovgivning </em>. Jurist – og Økonomforbundets Forlag, Keymannahavn 2002. </p>
<p xml:lang="dan">Farber, Daniel A. o.a.: <em type="italic">Constitutional Law. Themes for the Constitution´s Third Century </em>. West </p>
<p xml:lang="dan">Group, 2. útgáva, Minnesota 1998.</p>
<p xml:lang="dan">Hansen, Mogens Herman: <em type="italic">Demokratiet i Athen </em>. Nyt Nordisk Forlag Arbold Busck, Keypmannahavn 1993. </p>
<p xml:lang="dan">Hartnack, Justus og Sløk, Johannes (ritstj.): <em type="italic">De store tænkere – Platon </em>. Munksgaard Rosinante, </p>
<p>Keypmannahavn 1991.</p>
<p>Helset, Per og Bjørn Stordrange: <em type="italic">Norsk statsforfatningsrett </em>. Ad Notam Gyldendal, Oslo 1998. </p>
<p><em type="italic">Historiske Kilder. </em>Thomsen, Rudi (ritstj.). <em type="italic">Antikkens styreformer til debat </em>við Erik Christiansen. </p>
<p>Gyldendalske Boghandel, Nordisk Forlag, Keypmannahavn 1974.</p>
<p>Hobbes, Thomas: <em type="italic">Leviathan </em>. J.M. Dent &amp; Sons Ltd., London 1914. </p>
<p xml:lang="dan">Hume, David: <em type="italic">Politik og Æstetik. Udvalgte essays </em>. DET lille FORLAG, Frederiksberg 2000. </p>
<p>Janda, Kenneth o.a.: <em type="italic">The Challenge of Democracy. The Essentials </em>. Houghton Mifflin Company, 6. útgáva, Boston 1999. </p>
<p xml:lang="dan">Johansen, Karsten Friis: <em type="italic">Den europæiske filosofis historie. Antikken </em>. Bind I. Nyt Nordisk Forlag </p>
<p>Arnold Busck, Keypmannahavn 1991.</p>
<p xml:lang="dan">Kjærum, Morten o.a.: <em type="italic">Grundloven og menneske rettigheder </em>. Jurist – og Økonomforbundets Forlag, </p>
<p>Keypmannahavn 1997.</p>
<p>Knudsen, Tim (ritstj.): <em type="italic">Kernebegreber i statskundskab </em>. Forlaget Thomsen, Keypmannahavn 2000. </p>
<p>Kommers, Donald P. og Finn, John E.: <em type="italic">American Constitutional Law. Essays, Cases, and </em></p>
<p xml:lang="dan"><em type="italic">Comparative Notes </em>. Wadsworth Publishing Company, London 1998. </p>
<p xml:lang="dan">Lane, Jan.Erik: <em type="italic">Constitutions and political theory </em>. Manchester University Press, Manchester 1996. </p>
<p>Lasser, William: <em type="italic">American Politics. The Enduring Constitution </em>. Houghton Mifflin Company, 2. útgáva, Boston 1999. </p>
<p xml:lang="dan">Lawson, Kay: <em type="italic">The Human Polity. A Comparative Introduction to Political Science </em>. Houghton </p>
<p>Mifflin Company, 4. útgáva, Boston 1997.</p>
<p>Lloyd, Davies Marshall: <em type="italic">Polybius and the Founding Fathers: the separation of powers </em>. Greinin er eitt heiðursrit til Dr. Linda J. Piper. Greinin er heintað frá http://www.sms.org/mdl-indx/polybius.htm. Dagfest 2. januar 2003. </p>
<p xml:lang="dan">Locke, John: <em type="italic">Anden afhandling om styreformen </em>. Det lille Forlag, Frederiksberg 1996. </p>
<p xml:lang="dan">Madison, James o.a.: <em type="italic">The Federalist Papers </em>. Mentor, a division of Penguin Putnam Inc., New </p>
<p xml:lang="dan">York 1999.</p>
<p xml:lang="dan">Marsh, David og Stoker, Gerry (ritstj.): <em type="italic">Theory and Methods in Political Science </em>.Palgrave </p>
<p>MacMillan, onnur útgáva, Hampshire 2002.</p>
<p>McKay, John P. o.a.: <em type="italic">A History of World Societies </em>. Houghton Mifflin Company, 5. útgáva, </p>
<p xml:lang="dan">Boston,New York 2000.</p>
<p xml:lang="dan">Montesquieu, Charles Louis de Secondat de: <em type="italic">Om lovenes ånd </em>. Bind I og II. Gads Forlag, </p>
<p>Keypmannahavn 1998.</p>
<p>Olsen, Henrik Palmer: <em type="italic">Magtfordeling og mistillid </em>. Greinin stendur í <em type="italic">Grundlovens nutid og fremtid </em>. </p>
<p xml:lang="dan">Årsberetning 1998. Retsvidenskabeligt Institut B, Københavns universitet.</p>
<p>Pedersen, Mogens N. o.a. (ritstj.): <em type="italic">Leksikon i statskundskab </em>. Akademisk Forlag, Keypmannahavn 1997. </p>
<p>Platon: <em type="italic">Staten </em>. Umsett hevur Hans Ræder. Hans Reitzels Forlag, Keypmannahavn 1998. </p>
<p>Polybius: <em type="italic">History </em>. Book 6. heintað frá: http://www.constitution.org/rom/polybius6.htm. Dagfest 25. februar 2003. </p>
<p>Rasch, Bjørn Erik: <em type="italic">Parlamentarisk instrumenter og minoritetsparlamentarisme </em>. Greinin er at finna á http://www.sv.uio.no/mutr/publikasjoner/rapp2000/rapport13.html. Dagfest 4. apríl 2003. </p>
<p>Rasmussen, Rúni: <em type="italic">Valdsbýtislæra – uppruni og tilevning </em>. B.S.S.c-ritgerð í stjórnmálafrøði. </p>
<p>Fróðskaparsetur Føroya 2003</p>
<p xml:lang="dan">Ross, Alf: <em type="italic">Dansk statsforfatningsret I </em>. Nyt Nordisk Forlag Arnold Busck, 3. útgáva, Keypmanna-havn 1983. </p>
<p xml:lang="dan">Story, Joseph: <em type="italic">Commentaries on the Constitution of the United States </em>. With an Introduction by </p>
<p xml:lang="dan">Ronald D. Rotunda og John E. Nowak. Carolina Academic Press, Durham 1987.</p>
<p xml:lang="dan">The New Cambridge Modern History Vol. VIII. <em type="italic">The American and French Revolutions 176393 </em>. </p>
<p xml:lang="dan">A. Goodwin (ritstj.). Cambridge Universuty Press, Cambridge 1986.</p>
<p xml:lang="dan">Thomsen, Rudi (ritstj.): <em type="italic">Det athenske demokrati i samtidens og eftertidens syn </em>. Bind I og II. </p>
<p>SFINX, Aarhus 1986.</p>
<p>Vile, M.J.C.: <em type="italic">Constitutionalism and the Separation of Powers </em>. Liberty Fund, 2.útgáva, Indianapolis 1998. </p>
<p xml:lang="dan">Watson, David K.: <em type="italic">The Constitution of the United States. Its History Application and Construction </em>. </p>
<p xml:lang="dan">Vol I. Callaghan &amp; Company, Chicago 1910.</p>
<p xml:lang="dan">Wrang, Joachim og Jensen, Jens Peter Kaj (ritstj.): <em type="italic">Filosofiske kugler – en grundbog i politisk </em><em type="italic">filosofi </em>. Forlaget Klim, Århus 2001. </p>
<p xml:lang="dan">Østerud, Øyvind: <em type="italic">Statsvitenskap. Innføring i politisk analyse </em>. Universitetsforlaget, 2. útgáva, Oslo 1999. </p>
<p><em type="bold">Notur </em>1 </p>
<p>Hóskandi er at allýsa tvey týdningarmikil hugtøk, ið fara at verða nevnd í greinini. Tey eru <em type="italic">blandingsstýrisskipan </em>(á enskum mixed government) og <em type="italic">valdsbýtislæra </em>(separation of powers). Ástøðið um blandingsstýri er grundað á ta sannføring, at høvuðsáhugamálini í samfelagnum skulu saman taka lut í stjórnarfunksjónunum, so at ongin kann tvinga sín vilja á onnur. Ástøðið um valdsbýti býtir stjórnarfunksjónir millum partar av stjórnini, og avmarkar hesar partar til at útinna ætlaðu funksjónina. Grundarlagið fyri ástøðinum um blandingsstýri er klassaspurningurin. Allir klassar skulu vera umboðaðir í stýrinum. Klassaspurningurin hevur als ikki sama leiklut í valdsbýtisástøðinum. Sambært hesum ástøði er grundgevingin fyri valdsbýtinum, at rætttartrygdin verður tryggjað. Blandingsstýrisskipan og valdsbýti er sjálvsagt hvørt sítt, men kortini eru fyribrigdini bæði knýtt at hvør øðrum. Ástøðið um valdsbýti er ein menning frá ástøðinum um blandingsstýrisskipan. Sí Vile, 1998, s.37-38.2 </p>
<p>Rasmussen, 2003, s. 3-5.3</p>
<p>Henda stýrisskipan verður nevnd blandingsstýrisskipan.4</p>
<p>Rasmussen, 2003, s. 5-6.5</p>
<p xml:lang="dan">Um sambandið millum lóggevandi og útinnandi vald sigur Locke: <em type="italic">“Men fordi de love, der nok laves på en </em><em type="italic">gang og på kun kort tid, har varig kraft og kræver en vedvarende udøvelse eller overvågelse, er det derfor nødvendigt, at en magt altid er trådt sammen, som skal se til, at udøvelsen af de givne love også forbliver i kraft. Og således går det til, at den lovgivende og den udøvende magt skilles ad.” </em>Locke, 1996, § 144.6 </p>
<p xml:lang="dan">Byrjanin til lýsingina av ensku stýrisskipanini, sum er at finna í 11. bók og kapittul 6, er henda: ” <em type="italic">Der er i hver </em><em type="italic">stat tre slags myndighed: den lovgivende myndighed, den udøvende myndighed med hensyn til sager der hører under folkeretten, og den udøvende myndighed over sager som hører under den borgerlige ret.I kraft af den første giver fyrsten eller øvrigheden love der gælder for en tid eller altid, og forbedrer eller ophæver dem som er givet.I kraft af den anden slutter han fred eller fører krig, sender eller modtager gesandtskaber, opretholder sikkerheden og forhindrer invasioner. I kraft af den tredje straffet han forbrydelser eller dømmer i private stridigheder. Vi vil kalde denne sidste den dømmende myndighed, og den anden helt enkelt statens udøvende myndighed.” </em>Montesquieu, 1998, bind I, s.167-168.7 </p>
<p xml:lang="dan">Um sambandið millum aðaltingið, umboðsmannatingið (lóggevandi vald) og kong (útinnandi vald) sigur hann: <em type="italic">”Da den lovgivende forsamling består af to dele, vil den ene holde den anden i ave gennem deres fælles mulighed for at nedlægge veto. De vil begge være bundet af den udøvende myndighed, som selv er bundet af den lovgivende. Disse tre myndigheder bør være i ligevægt eller i inaktivitet.” </em>Montesquieu, 1998, bind 1, s. 176.8 </p>
<p xml:lang="dan">Vile, 1998, s.959</p>
<p>Í <em type="italic">The Federalist </em>nr. 47 staðfestir James Madison, at Montesquieu altíð verður endirgivin og lisin í samband við spurningin um valdsbýtið og varðveitslu av frælsinum. Madison sigur: <em type="italic"><span type="quote" xml:lang="dan">“The oracle who is always consulted and cited on this subject is the celebrated Montesquieu. If he be not the author of this invaluable precept in the science of politics, he has the merit at least of displaying and recommending it most effectually to the attention of mankind”</span>10 </em>Madison viðurkennir, at Montesquieu ikki er upphavsmaður til valdsbýtislæruna, men at hann hevur lagt fram læruna og viðmælt hana. Madison, Federalist nr. 47, s. 269.11 </p>
<p>Tað er ikki ein kelda til grundlógina, men fleiri fjølbroyttar keldur. Dømi um keldur eru Bíblian, klassisku heimspekingarnir, enskir politiskir heimspekingar, hendingar úr kolonisøguni, frælsisyvirlýsingin, konfederatiónin o.s.fr.12</p>
<p>Alf Ross hevur eina góða lýsing av valdsbýti, Montesquieu og broyttu stýrisskipanarligu fyritreytunum í <em type="italic">Dansk </em><em type="italic">statsforfatningsret I </em>s. 198-202 (1983).13 </p>
<p xml:lang="dan">Pedersen o.a. (ritstj), 1997, s. 166.14</p>
<p>Dømi um lond við positivari parlamentarismu: Belgia, Spania, Týskland, Finland, Írland, Italia, Póland, Ungarn.</p>
<p>Sí Rasch, 2000, s. 20.15</p>
<p>Dømi um lond við negativari parlamentarismu: Føroyar, Danmark, Ísland, Noreg, Bretland, Svøríki, Frankaríki, og Eysturríki. Sí Rasch, 2000, s. 20.16</p>
<p>Jan-Erik Lane sigur í bókini <em type="italic">Constitutions and political theory </em>(1996) um vald í skipan við parlamentarismu á s. 133 <em type="italic">:”Basically, parliamentarianism implies that the person who handle the executive powers of the State must have at least the tacit tolerance of the persons who make up the national assembly, and who have been entrusted to take care of the legislative power. Parliamentarianism is thus a kind of fusion of the executive and legislative powers.” </em>17 </p>
<p>Nøkur lond hava eina blanding av presidentialismu og tingræði. Frankaríki er gott dømi. Franska skipaninin verður nevnd semi-forsetaskipan (á enskum semi-presidential system).18</p>
<p xml:lang="dan">Montesquieu, 1998, bind I, s. 168.19</p>
<p>Viðmerkjast skal, at John Locke, sum áður lýst, peikaði á, hvussu týdningarmikið tað var at skilja sundur útinnandi og lóggevandi valdi og at somu persónar áttu als ikki av hava bæði vøldini, tí tá kundu hesir missnýtt valdið til egnan fyrimun við at laga lógirnar til, tá ið tær verða smíðaðar og tá ið tær verða útintar. Vandin fyri misnýtslu var sostatt orsøkin til, at valdið skuldi býtast sundur. Sí <em type="italic">Anden afhandling om styreformen </em>§ 159. Eisini skal viðmerkjast, at Montesquieu í so stóran mun hevur eina tíðarbundna viðgerð av vandanum fyri valdsmisnýtslu, at illa ber til at nýta hansara fatan til at lýsa eina nútíðar stjórnarskipan.20 </p>
<p xml:lang="dan">Stýrisskipanarlógin § 1 og Danmarks riges grundlov § 3.21</p>
<p>Sambært Oxford Advanced Learner´s Dictionary er ein myta <em type="italic">: ”Something that many people believe but that </em><em type="italic">does not exist or is false.” </em>22 </p>
<p>Í eini monarkiskari skipan, áðrenn tingræði var veruleiki, gevur tað eisini meining at tosa um valdsbýti millum lóggevandi og útinnandi vald. 23</p>
<p>Rasmussen, 2003, s. 22 og 25. 24</p>
<p>Stýrisskipanarlógin § 30.25</p>
<p xml:lang="dan">Henda orðingin líkist nógv § 3 í donsku ríkisgrundlógini, ið er soljóðandi: <em type="italic">” Den lovgivende magt er hos </em><em type="italic">kongen og folketinget i forening. Den udøvende magt er hos kongen. Den dømmende magt er hos domstolene.” </em>26 </p>
<p>Sl § 26.27</p>
<p>Dómsvaldið kann yvirtakast eftir § 9 í heimastýrislógini sambært tulkingini í stýrisskipanarálitinum. <em type="italic"></em>28 </p>
<p>Tað er ikki komið fyri, at hægstirættur hevur kolldømt løgtingslóg fyri at stríða móti grundlógini. Í Danmark er Tvind-dómurin frá 1999 sjálvsamt dømi um, at dømandi valdið (hægstirættur) kann kolldøma lógir, um mett verður, at lógin er í stríð við grundlógina. 29</p>
<p>Álit um stýrisskipanarviðurskifti Føroya, Føroya landsstýri, 1994, s. 17.30</p>
<p>Stýrisskipanarálitið s. 173.31</p>
<p>Montesquieu nevnir ikki beinleiðis hesa raðfylgju, men tað er undirskilt og trupult at koma til nakra aðra niðurstøðu. Sí Elmquist, 2002, s. 71. 32</p>
<p>Sambært Montesquieu átti valdsjavnvág at vera millum aðaltingið og umboðmannatingið. Talan er um eitt slag av innanhýsis javnvág í lóggevandi valdinum. Sí Montesquieu, bind I, 1998, s. 176.33</p>
<p>Sum áður nevnt í ritgerðini er enska stýrisskipanin grundarlagið fyri greiningina hjá Montesquieu. Aðaltingið er Lords, umboðsmannatingið er Commons og útinnandi valdið er kongurin.34</p>
<p xml:lang="dan">Montesquieu, bind I, 1998, s. 176.</p>
<p>Stjórnarskipan við viðmerkingum</p>
<p xml:lang="dan"><em type="italic">Formæli </em></p>
<p><em type="italic">Vit, fólkið í Føroyum, samtykkja hesa stjórnarskipan okkara. Hon er grundarlag undir stýri okkara og tann fyriskipan, ið skal tryggja frælsi, trygd og trivnað okkara. </em></p>
<p><em type="italic">Vit bygdu hetta landið í fornari tíð og skipaðu okkum við tingi, lógum og rættindum. </em></p>
<p><em type="italic">Vit hava hildið ting til henda dag og skipað okkum eftir fólksins tørvi um landið alt. </em></p>
<p><em type="italic">Føroyar hava í sáttmála viðurkent felagsskap við onnur lond. Ongin sáttmáli kann tó sløkkja sjálvræði landsins. Landsins egnu lógir og avgerðir eru bert tær, sum framdar eru á rættan hátt í landinum sjálvum eftir fólksins vilja. </em></p>
<p><em type="italic">Føroyar verða skipaðar eftir nútíðar tørvi á siðaarv okkara við valdsbýti, løgræði og rættindum. </em></p>
<p><em type="italic">Fyrsti partur . Stjórnarskipan </em><em type="bold">. </em></p>
<p><em type="bold">Viðmerkingar </em></p>
<p>Fyrsti partur tekur samanum alla stjórnarskipanina. Í fyrsta parti vera ásettar tær meginreglur og tey prinsipp, sum útleidd føra til tær ítøkiligaru ásetingarnar um rættindi og stýrisskipan land-sins. 1. Stjórnarskipan</p>
<p><em type="bold">Viðmerkingar </em></p>
<p>Ásetingarnar í fyrsta kapitli lýsa í stuttum føroysku stjórnarskipanina og kunnu tí nevnast hin stutta stjórnarskipanin. <em type="bold">§1. Føroyar </em>(1) Føroyar eru land.(2) Føroyar hava sambært sáttmálum verið knýttar at øðrum londum og kunnu framvegis vera knýttar at øðrum sambært sáttmála.(3) Nýggjur sáttmáli, eins og broyting í verandi støðu, skal samtykkjast sum ásett í hesi skipan. </p>
<p><em type="bold">Viðmerkingar </em></p>
<p>Føroyar eru millum heimsins elstu lond. Norrønir landnámsmenn hava havt við sær stjórnarligar siðir úr Norðanlondum eins og bretsku oyggjunum og skipað seg við tingi, løgrættu, vártingum og møguliga goðum (útinnandi og fyriskipandi høvdingum). Tíverri eru ikki mangar skrivligar keldur frá eldri tíð, men tær, ið eru, saman við keldum og siðum í øðrum sambarligum londum, eittnú Noregi, Íslandi og Man, bera vitni um eina framkomna og støðuga skipan.</p>
<p>Síðani hava Føroyar viðurkent norskar og danskar kongar og hava sum land verið knýtt at tí danska ríkinum seinastu øldirnar, uttan tó nakrantíð at hvørva sum land og løgdømi.</p>
<p>Fyrsta stykki tekur samanum stjórnarsøgu og stjórnarstøðu Føroya. Føroyar eru politisk eind, nevnd land, ið fólk hava bygt, skipað og áhaldandi tikið undir við. Føroyar sum stjórnarlig eind eru ikki heimilaðar ella stovnaðar í nakrari útlendskari lóg ella sambært altjóða reglum, heldur byggja Føroyar á søgu og støðuga undirtøku frá fólkinum í landinum.</p>
<p>Annað stykki lýsir tann veruleika, at Føroyar eru og í mangar øldir hava verið í eini sáttmálastøðu við onnur lond og ríki. Føroyar eins og hini norrønu londini í vesturi gjørdu sáttmála við norska kongin seint í trettandu øld. Sjálvur tann skrivligi sáttmálin hjá Føroyum, um slíkur var gjørdur, er ikki varðveittur, men tann hjá Íslandi er, eins og vit vita um aðrar. Í øllum førum var talan um eina føroyska viðurkenning av samveldisstøðu. Sáttmálastøða Føroya broyttist tó, tá norska og danska kongsættin runnu saman, og í langa tíð var ymiskt, hvussu kongur virdi Føroya fólk og ting, serliga eftir 1814, tá kongur lat frá sær Noreg og vildi ikki kalla løgtingið saman í mong ár eftir tað. Føroyar vóru tó altíð virdar sum egið løgdømi, land við egnum lógum og skipanum.</p>
<p>Føroyingar vóru bidnir at svørja kongi trygdareið, lógir vóru kunngjørdar her, kongur metti tær sum <span type="quote" xml:lang="dan">“vort land Færø”</span> og brúki føroyska veðrin sum part av vápnaprógvi sínum.</p>
<p>Støðu Føroya sum eitt land, ið kundi formliga ella í verki virka úteftir og gera sáttmála, sýntist serliga væl undir og beint eftir seinna heimskríggj, tá danir viðurkendu, at Føroyar kundu loysa frá Danmark, tó at danska stjórnin ikki vónaði at so fór at vera. Endin var sum øllum kunnugt tann nýggi sáttmálin, heimstýrisskipanin.</p>
<p>Hesin veruleiki, at Føroyar ígjøgnum tað ting, føroyingar velja, í verki hava viðurkent eina sam-veldisstøðu verður við stjórnarskipanini staðfestur. Samstundis verður eisini heimildin samtykt antin at halda fram, ella at broyta verandi, ella at gera sáttmála við onnur samveldi – ella taka</p>
<p>Føroyar úr samveldisstøðu.</p>
<p>Triða stykki ásetur, at føroyingar við at samtykkja hesa stórnarskipan avráða sínámillum, at týðandi broytingar í samveldisstøðu, tað verði seg taka seg úr samveldi, týðandi at umskipa verandi støðu ella at ganga inn í annað samveldi, skulu samtykkjast á serligan hátt. Hesin háttur verður lýstur seinni í stjórnarskipanini. §2. <em type="bold">Valdsbýti, løgræði og rættvísi </em>(1) Stjórnarskipan Føroya byggir á valdsbýti, løgræði og rættvísi.(2) Allar lógir skulu virða hesa skipan. <em type="bold">. </em></p>
<p><em type="bold">Viðmerkingar </em></p>
<p>Stjórnarskipanin byggir á nakrar grundreglur, ið verða gjørdar ítøkiligar í seinni pørtum og kapitlum.</p>
<p>Fyrra stykki nevnir valdsbýti, ið merkir, at ongin stovnur má hava óavmarkað vald. í sjálvum sær verður valdið býtt ímillum einstaklingar og bólkar øðrumegin og almenna valdið hinumegin.</p>
<p>Rættindaparturin lýsir, hvat vald tað almenna ikki hevur, og hvussu tað almenna skal fara fram á markinum til privatu rúmdina. Síðani eru mangir stovnar skipaðir og lýstir, bæði høvuðsstovnar sum tingið, landsstýrið og løgrættur, men eisini óheftir stovnar sum fólksins umboðsmaður, landsbanki og landssakførari, eins væl og teir stovnar, ið eru partar av meginstovnunum, ting-nevndir, landsstýrismenn, løgmaður, lægri rættir og so frameftir.</p>
<p>Fyrra stykki nevnir eisini løgræði og rættvísi. Løgræði merkir stýri sambært lóg, hugtakið tekur saman um valdsreglu, heimildarreglu, lóggávumannagongd, kunngerðarlóggávu og fyrisiting, ið verða lýstar seinni í skipanini. Rættvísi tekur sum hugtak saman um markreglu, mannagongdir, frælsi, rættindi og aðrar mangar ásetingar í skipanini. Vit kunnu siga, at løgræði krevur, at vit fylgja samtyktunum, men rættvísin mýkir úrslit og viðferð.</p>
<p>Seinna stykki vísir á, at stjórnarskipanin umframt at vera sáttmáli føroyinga við hvønn annan um at skipa landið Føroyar, eisini er at meta sum lóg, ið stendur oman fyri aðrar lógir. §3. <em type="bold">Landsins stovnar </em>(1) Fremstu stovnar landsins eru løgtingið, landsstýrið og løgrætturin.(2) Landið skal skipast í kommunur.(3) Føroya fólk skal altíð hava sum mest av ávirkan á landsins stýri. </p>
<p><em type="bold">Viðmerkingar </em></p>
<p>Tað ber ikki til at stýra landinum uttan ígjøgnum stovnar, ið umboða fólkið.</p>
<p>Fyrsta stykki nevnir sum fremstu stovnar okkara løgtingið, elsta stovn okkara, og landsstýrið, ið sum framhald av landsnevnd løgtingsins hevur útint og fyrisitið tingsins vegna síðstu øldina.</p>
<p>Verandi skipan okkara fevnir ikki um dómstólar sum altýðandi part av valdsbýtinum. Tó at summi av teoretiskum orsøkum siga rættirnar vera part av valdskákanini, er tað bara ikki so í roynd og veru. Tað kemur næstan ikki fyri, at dómstólarnir seta tinglógir ella bert kunngerðir til viks, ikki so frægt sum greitt alment at tulka lógir og seta orð á siðvenjur gera rættirnir. At teir verða mannaðir við fakligari starvsetan, eru dýrir at brúka og goyma úrskurðir sínar, ger alt samalt, at rættirnir mangla legitimitet, sum er. Lagt verður kortini upp til, at hetta kann broytast nakað innan karmarnar av hesi stjórnarskipan, og tí verða tingið, landsstýrið og løgrætturin allir nevndir sum fremstu stovnar landsins.</p>
<p>Eisini kommunurnar verða í øðrum stykki lýstar millum meiri týðandi stovnar landsins, og víst verður til meira ítøkiligu viðmerkingarnar um kommunurnar í viðmerkingum til grein sekstiog-seks.</p>
<p>Triðja stykki minnir á, at løgting og aðrir umboðandi ella tilnevndir stovnar bert skulu virka, tá fólkið ikki sjálvt fær virkað. Fólkið kann taka sær valdið sjálvt ígjøgnum einstaklingafrælsi eins væl og fólkaatkvøðu. §4. <em type="bold">Stýrislag </em>(1) Føroyar eru land við fólkaræði.(2) Løgting og kommunustýri eru altíð fólkavald.(3) Onnur størv kunnu vera fólkavald ella vald á løgtingi. </p>
<p><em type="bold">Viðmerkingar </em></p>
<p>Stjórnarskipanin byggir á fólkaræði. Fólkaræði merkir innlit, ávirkan, virðing, umboðan og semju-søkjandi mannagondir. Til endans merkir fólkaræði meirilutaræði, men áðrenn meirilutin tekur støðu, skulu orðaskifti, nevndarviðgerð og hoyringar føra við sær semju og tillagingar.</p>
<p>Veljarin skal hava sum mest av ávirkan. Sum minstamát skulu tingið og kommunstýri veljast beinleiðis. Tríðja stykki heimilar, at onnur størv antin verða beinleiðis vald ella vald á tingi. Størv, ið kunnu hugsast at verða vald beinleiðis ella á tingi kunnu, vera dómarar, sýslumenn, valstýrislimir, fólksins umboðsmaður, landsbankastjóri, almennir nevndarlimir, aðalstjórar, løgmaður, ella ein-stakir landsstýrismenn, ið skulu virka óheftir, eitt nú løgmálaráðharrin.</p>
<p>Í summum førum kann slíkt val skipast sum frítt val, í øðrum førum sum val eftir uppskoti frá ávísum stovni, í uppaftur øðrum kann valið avmarkast eftir førleika.</p>
<p>Sum dømi um hetta síðsta kann nevnast, at tá grundlógarnevndin vitjaði í Nebraska, greiddu tey frá skipanini at velja dómarar. Øll lógkøn kundu søkja um at vera viðurkend sum kvalifiserað at gerast dómarar. Síðani metir ein serkøn nevnd um førleika teirra og kunnger lista við nøvnunum.</p>
<p>Guvernørurin kann síðan skjóta upp fólk á lista, tá dómarastørv eru leys, ið tingið skal góðkenna.</p>
<p>Tá dómarar hava sitið í fýra ár, kunnu veljararnir vraka teir á fólkaatkvøðu, ið hildin verður samstundis sum onnur val. Hetta er ikki skipan, sum treytaleyst skal fremjast hjá okkum, heldur vísir tað, hvussu til ber at viga førleikakrøv, virðisdómar, opinleika og umboðandi eins og beinleiðis fólkaræði. §5. <em type="bold">Fólkið </em>(1) Allir føroyingar og íbúgvar landsins eiga javnbjóðis rættindi sum greind í hesi skipan.(2) Valrættur kann vera treytaður av heimarætti. </p>
<p><em type="bold">Viðmerkingar </em></p>
<p>Fólkið í Føroyum eru føroyingar umframt onnur tilflutt, ið skulu vera javnsett í metum. Valrættur kann treytast av heimarætti, soleiðis sum tingið skipar hann. §6. <em type="bold">Ímyndir og mál </em>(1) Føroyar hava flagg og aðrar ímyndir eftir lóg.(2) Almenna málið er føroyskt. </p>
<p><em type="bold">Viðmerkingar </em></p>
<p>Ímyndir landsins hava altíð havt stóran týdning. Stríðið um Merkið, flagg Føroya, er ofta tiltikin partur av tjóðskaparstríði føroyinga. Seinna stykki viðvíkur almenna málinum, ið er føroyskt.</p>
<p><em type="italic">Annar partur. Rættindi </em><em type="bold">. </em></p>
<p><em type="bold">Viðmerkingar </em></p>
<p>Annar partur lýsir tey rættindi, fólkið hevur. Rættindi eru antin tað vald, ið landsins almennu stovnar ikki hava, ella tær avmarkingar í valdinum, sum stovnarnir mugu virða. 2. Almenn rættindi og skyldur</p>
<p><em type="bold">Viðmerkingar </em></p>
<p>Annar kapittul inniheldur almennu reglurnar um rættindi og skyldur borgarans. Meira ítøkiligu rættindini, sum koma í seinni kapitlum, mugu tí altíð verða lisin í ljósinum av ásetingunum í hesum almenna kapitli. §7. <em type="bold">Rættindi og verja teirra </em>(1) Rættindi kunnu bert avmarkast, um tað er neyðugt og í samsvari við fólkaræðiliga, samhaldsfasta stjórnarskipan.(2) Løgtingið kann í serligum førum knýta rættindi at heimarætti ella bústaði.(3) Landsins stovnar skulu altíð verja fólksins rættindi. </p>
<p><em type="bold">Viðmerkingar </em></p>
<p>Í mongum fremmandum stjórnarskipanum og sáttmálum verða treytir fyri rættindaavmarking ásettar neyvt í sambandi við einstøku ítøkiligu rættindini. Í hesum uppskoti verður farið aðra leið, og í staðin verða treytirnar fyri at avmarka rættindini ásettar einaferð fyri allar í almenna partinum.</p>
<p>Kortini verður vikið frá hesum útgangsstøði í ávísum førum, har serliga er neyðugt at greina út treytirnar í sambandi við ávís ítøkilig rættindi.</p>
<p>Fyrsta stykki sigur frá, at útgangsstøðið er, at borgarar hava rættindi, og at serligar orsøkir mugu til, um rættindini skulu verða avmarkað. Talan er um bólk av legitimum endamálum, sum heimila at víkja frá útgangsstøðinum um rættindi. Orðið <span type="quote">”neyðugt”</span> er standardur, ið ikki er neyvur ella objektivur, men sum skal finnast og mýkjast í praksis. Orðið teingir seg eisini at øðrum grundreglum í hesi stjórnarskipan, serliga serliga markregluni, men eisini regluni um rættvísi.</p>
<p>At meta, um avmarking av frælsinum er neyðugt, er at kanna, um inntrivið er ógvisligari enn verjuáhugamálið kann bera. Sum dømi kunnu myndugleikar ikki forða fólki við ávísum meiningum at savnast, bert tí illgruni er um, at ófriðarkroppar eru teirra millum. Annað dømi kann vera avmarking í innløgurættinum. Ætlar landið at skerja rættin at fiska til húsarhaldið, má landið kunna vísa á eitt haldgott verjuáhugamál, tað kundi verið stovnsrøkt, og síðani at áhugamálið krevur júst hesa avmarkingina, kanska at leiðir verða stongdar. Bæði endamálið og miðilin mugu vera í lagi og kunna ávísast ítøkiliga við kanningum, tølum og frágreiðingum, skulu rættindini avmarkast.</p>
<p>Eisini tilvísingarnar til fólkaræði og samhaldsfesti vísa til normar, sum er standardir heldur enn reglur. Tulkandi stovnarnir verða eisini her at gera av, nær rættindaavmarking er ov víðgongd í mun til grundleggjandi virði um demokrati og solidaritet, soleiðis sum ættarliðini tulka tey.</p>
<p>At løgtingið sambært stykki tvey í serligum førum kann teingja rættindi at bústaði ella heimarætti, er náttúrlig avleiðin av, at Føroyar fevna um eitt politiskt samfelag, ið kann veita íbúgvum ella borgarum, føroyingum, sersømdir av ymsum slag. Slíka skipan hava at kalla øll lond.</p>
<p>Triðja stykki áleggur ikki einans dómstolunum, men øllum landsins stovnum, altíð at virða og verja fólksins rættindi. Serliga á løgtingi, har fólkið fær rødd, er tað týðandi, at stjórnarskipanin javnan verður tikin fram. Gongur henda avmarking nú fólksins rættindum ov nær? Er endamálið nóg dygt at grunda so víðgongd inntriv. Antin talan er um fiskiveiði, barnavernd, skúlaskap, fólkanøvn, ferðslu, vinnulív, býarskipan ella aðra lóg, so mugu vit altíð viga borgaranna rættindi og frælsi eftir stjórnarskipanini og gomlum siði mótvegis teimum nýggju ætlanum og reglum, sum eru í uppskoti. §8 <em type="bold">. Onnur rættindi </em>(1) Umframt rættindi ásett í hesi skipan verjir hon onnur rættindi, sum eru sjálvsøgd, ómissandi ella neyðug. </p>
<p><em type="bold">Viðmerkingar </em></p>
<p>Grein átta endurspeglar í rættindahøpi grundregluna um fólkafullveldi, sum øll henda stjórnarskipan tekur støði í. Stjórnarskipanin staðfestir, at Føroya fólk er heimilari, og at myndugleikarnir eru fulltrúar. Valdið er upprunaliga hjá fólkinum, og stjórnarskipanin lýsir heimildir myndugleika og nøkur av rættindum fólksins, men heimilarin – Føroya fólk – hevur ikki við hesi stjórnarskipan endaliga og tømandi ásett fólksins rættindi. Stjórnarskipanin nevnir í stuttum og almennum orðingum rættindi, sum síðan mugu latast upp í tulking og gerast ítøkilig. Henda tilgongd fer at vísa seg á tingi, í fyrisiting, í rættarskipan og í almenna orðaskiftinum. §9. <em type="bold">Skyldur </em>(1) Øll skulu virða hesa skipan og tær lógir og skyldur, sum verða til í samsvari við hana. (2) Øll eiga at virða landsins arv og tilfeingi eins og rættindi hjá øðrum. </p>
<p><em type="bold">Viðmerkingar </em></p>
<p>Oftast verður tað ikki sagt, men samfelag við stjórnarskipan ber ikki til uttan skyldur. Tá fólk samtykkja hesa stjórnarskipan, taka tey undir við at virða skipanina og tær lógir, sum á rættan hátt og við virðing fyri rættindum fólksins verða til sambært hesi skipan. Fólkið er á tann hátt bæði harri og tænari, hevur og skapar valdið við at taka undir við skipanini og má samstundis geva seg undir valdið. Á sama hátt samtykkja vit at virða rættindi hvør hjá øðrum, eins og landsins arv og tilfeingi. 3. Jøvn rættindi</p>
<p><em type="bold">Viðmerkingar </em></p>
<p>Jøvn rættindi eru tey rættindi, ið vit kunnu lýsa sum samtyktar reglur um at seta øll fólk javnt í metum.</p>
<p>Søguliga hava summar stættir havt framíhjárættindi (kongalig, aðalsfólk, ríkfólk), og kallmenn havt rættindi fram um kvinnur. Summar ásetingarnar í kapitlinum um jøvn rættindi taka støði sítt í søguliga veruleika, men eins og ásetingarnar í stjórnarskipanini annars, kunnu tær eisini nýtast í framtíðar politiskari og rættarligari menning og støðutakan sum analogiir á øðrum økjum. §10. <em type="bold">Javnrættindi </em>(1) Øll eru jøvn í metum.(2) Ongin munur má vera tilvildarligur, órættvísur ella mannminkandi. <em type="bold">. </em></p>
<p><em type="bold">Viðmerkingar </em></p>
<p>Ásetingin er nær skyld við ásetingina í § 44 um líkaregluna. Ásetingin ber í sær, at øll fólk eru javnt sett, tá tingið og aðrir myndugleikar fara undir virksemi sítt. Tá so tingið samtykkir lógir, landsstýrismenn ella fyrisiting umsita tær, rættirnir døma og so frameftir, skulu tey, sum stovnar kunna vísa á, at gjørdur munur í lóg ella venju ikki eru tilvildarligur, órættvísur ella mann-minkandi.</p>
<p>Í orðinum tilvildarligur liggur, at munurin ikki skal vera óumhugsaður ella ógrundaður. Í orðinum órættvísur liggur, at munurin ikki má stríða ímóti teimum í stjórnarskipanini samtyktu reglum, sum tilsamans eru tað samtykta rættvísi, valdsavmarking, valdsbýti og rættindi fólksins. Hjá fyrisiting og dómstólum fevnir rættvísi eisini um ásetingar og prinsipp í teimum heimildarlógum ella almennu lógum (t.d. um fyrisiting ella rættargang), sum tingið hevur samtykt í samsvari við stjórnarskipanina. Í orðinum mannminkandi liggur, at munur má fyri tann einstaka útsetta sjálvan ikki kennast niðrandi og eyðmýkjandi.</p>
<p>Óheimilaðir munir kunnu vera lógir, ið órímiliga skulu raka einstakar borgarar ella bólkar, serliga um tingið roynir at seta fyrisiting og rættarskipan vil viks og sjálvt tekur avgerð ella dømir (á enskum <span type="quote" xml:lang="dan">“Bill of Attainder.”</span>) Úr Danmark kenna vit Tvind-dómin um júst hetta; tingi royndi við tilvildarligum muni á skúlum sjálvt at revsa nakrar skúlar fyri skuldsetingar um misbrot.</p>
<p>Tingið hevur tó nógv størri rásarúm enn fyrisiting og rættir at taka støðu til, um munir og sundurskiljing eru væl grundað. Lægri í skipanini ein stovnur er, og tess meiri avleidd heimildin, tess minni kann stovnurin loyva sær at gera mun á fólki. §11. <em type="bold">Javnstøða </em>(1) Kvinnur og menn skulu vera ájavnt í metum.(2) Heldur tingið, at munur er ella hevur verið gjørdur á kvinnu og manni, kann tingið samtykkja at bøta um. Ásetingin kann tó ikki vera uttan tíðarmark. </p>
<p><em type="bold">Viðmerkingar </em></p>
<p>Ásetingin um javnstøðu er um støðuna hjá kvinnum mótvegis monnum. Fyrra stykki ásetir, at kvinnur og menn skulu metast javn, harvið ber ikki til at taka kyn við í flestu metingar. Skal munur gerast á kvinnum og monnum í lóg ella meting, má munurin rættvísgerast (grundast) eftir § 10.</p>
<p>Seinna stykki viðvíkur positivari diskriminering. Tað skeiva í fyrndini kann rættast við tíðar-avmarkaðum framíhjárættindum.</p>
<p>Dømi um hetta kann vera almenn nevnd. Nú skulu fýra fólk setast í hesa nevnd, og myndugleikin metir tey seks søkjandi eftir dugnaskapi soleiðis: 1K, 2M, 3M, 4M, 5M, 6K (1: er dugnaligastur, osfr; K: kvinna; M:maður). Eftir regluni í fyrra stykki eru kvinnur og menn ájavnt í metum, og tað er tí óviðkomandi atlit, av hvørjum kyni tey eru. Setast skulu tí umsøkjari 1, 2, 3 og 4. Nú hevur tingið tó samtykt reglur at galda í eittnú 10 ár, sum siga, at tí kvinnur fyrr vóru settar ov lágt, skulu tær nú manna almennar nevndir til helvtar. Tá skulu setast umsøkjari 1, 2, 3 og 6, hóast bæði 4 og 5 eru dugnaligari enn 6.</p>
<p>Henda regla kann hugsast brúkt analogt í øðrum førum. §12. <em type="bold">Framíhjárættindi </em>(1) Ongi framíhjárættindi kunnu ásetast ella skipast. </p>
<p><em type="bold">Viðmerkingar </em></p>
<p>Ásetingin forðar fyri framtíðar framíhjárættindum, ið ikki kunnu sigast antin at vera rættvísir munir eftir § 10 ella tíðaravmarkaðar ábøtur á eldri misbrot eftir § 11 (2). Tað eru ikki nógv viðurskifti, ið beinleiðis kunnu sigast falla undir hesa áseting, heldur er ásetingin vernd móti framtíðar mismuni og ein áminning á ting og aðrar stovnar. 4. Persónlig rættindi</p>
<p><em type="bold">Viðmerkingar </em></p>
<p>Persónlig rættindi eru tey, ið viðvíkja einstaklinginum og integriteti hansara. Hesi rættindi hoyra til tey stjórnarsøguliga elstu rættindini. §13. <em type="bold">Lív og trygd </em>(1) Øll eiga rætt til lív og trygd. (2) Ongin kann verða revsaður ella viðfarin miskunnarleyst ella óvirðiliga. (3) Deyðarevsing kann ikki ásetast. </p>
<p><em type="bold">Viðmerkingar </em></p>
<p>Ásetingin setur nakrar standardir fyri virðiligari viðferð av einstaklinginum.</p>
<p>Í øðrum stykki verða standardirnir miskunnarleysa og óvirðiliga innsettir. Hvat liggur í hesum, skal mennast og broytast við tíðini, samsvarandi fatan hjá fyrisitarum, lógkønum eins væl og hjá leikfólki, ið virka sum løgrættufólk (nevningar) í revsimálum.</p>
<p>Sum dømi um miskunnarleysa viðferð kann nevnast, at danski staturin javnan er fyri ábreiðslum, tí skuldsett ov ofta verða hildin leingi aftur í einsemi.</p>
<p>Dømi um óvirðiliga viðferð kundi verið, at fólk í innkrevjingarmáli mistu klæði, búnýti ella onnur tól, ið teimum tørvaðist. Slík regla er í dag kend í rættargangslóg, men verður nú í meiri almennum líki partur av stjórnarskipanini.</p>
<p>Dømi um óvirðiliga revsing kundi verið likamlig revsing, órímiliga stórar bøtur ella fongsul í einsemi ella fjart burtur frá familju og vanligum umhvørvi.</p>
<p>At almannakunngera dómar er ikki í sjálvum sær miskunnarleyst ella óvirðiligt, men tvørturímóti neyðugt bæði vegna tann dømda og samfelagið alt, men ávísar upplýsingar, ella í heilt sjáldsomum førum eisini navnið á tí dømda, kunnu viðhvørt haldast aftur ella broytast til onnur nøvn í tí al-mannakunngjørda dóminum.</p>
<p>Deyðarevsing er dømi um brot á rættin til lív eins væl og óvirðiliga revsing, og forboðið móti deyðarevsing kundi tí eins væl verið útleitt frá teimum fyrru reglunum; men ístaðin er deyðarevsingin tikin við beinanvegin, so ivin er burtur um tann spurningin. §14. <em type="bold">Persónlig frælsi </em>(1) Øll eru fræls og frí.(2) Løgtingið kann samtykkja lógir um frælsistøku. </p>
<p>Avgerð sambært slíkari lóg kann leggjast fyri dómara.(3) Verður einhvør handtikin fyri brotsverk skal hann fyri dómara innan 24 tímar. Bert dómari kann staðfesta ella leingja handtøku.(4) Dómari kann áleggja longri varðhald, tó í mesta lagi fýra mánaðir, og bert um longri revsing er væntandi.(5) Dómari kann í heilt serligum førum áleggja varðhald í einingi ella partvísari avbyrging, tó bert í tveir mánaðir.</p>
<p><em type="bold">Viðmerkingar </em></p>
<p>Persónliga frælsið er tað vald, ið tann einstaki ikki hevur latið landi ella samveldi. Stjórnarskipanin er sáttmáli millum fólk í Føroyum um, hvat vald tey lata almennum myndugleikum. Ásetingin um persónliga frælsið lýsir, hvat vald ikki er latið tí almenna, og hvussu almennir myndugleikar skulu bera seg at, tá teir nærkast rúmdini hjá tí einstaka.</p>
<p>Fyrsta stykki er almenna reglan. Vanliga eru reglur um frælsistøku í heimildarlóg hjá politii ella ásett sum revsing í brotsmálum, men eisini frælsistøka á annan hátt enn í revsihøpi kann hugsast.</p>
<p>Dømi um slíka kann vera varðhald innan sjúkra-, sinnis-, ella ellisrøkt, har viðkomandi persónar ofta ikki megna at geva samtykki til viðgerðina og tí eru fyri frælsistøku.</p>
<p>Annað stykki viðurkennir rættin hjá tinginum at taka frælsið frá fólki, og at hetta skal altíð kunna roynast í rættinum.</p>
<p>Síðani verður ásett, hvussu leingi handtøka kann vara. Føroyar eru lítið land við góðari samferðslu, tí eru 24 tímar vanliga ivaleyst til tess at leggja málið fyri rættin, um longri handtøka krevst.</p>
<p>Markreglan merkir tá, at er handtøka í ein tíma nóg mikið, skal viðkomandi latast leysur innan.</p>
<p>Samsvarandi øðrum stykki kann eisini styttri handtøka enn 24 tímar roynast.</p>
<p>Dómari fær heimild at leingja handtøku, um tað er neyðugt, og endaliga revsingin kann gerast longri. Dómari fær eisini heimild at loyva varðhaldi í einingi í avmarkaða tíð. §15. <em type="bold">Bústaður og samskifti </em>(1) Bústaðir, før og alt privat samskifti eru vard fyri almennum inntrivum. (2) Eru rannsókn, hald ella onnur inntriv neyðug sambært lóg og landsins tørvi, skal dómari í úrskurði gera av, um tað er loyviligt. Er tað ógjørligt undan inntrivinum, skal úrskurður gerast aftaná.(3) Í lóg kann tingið loyva alneyðugum kanningum uttan úrskurð frammanundan. Slík inntriv skulu tó altíð kunna roynast. <em type="bold">. </em></p>
<p><em type="bold">Viðmerkingar </em></p>
<p>Ásetingin verjir ta privatu rúmdina mótí órættvísum ágangi. Fyrsta stykki lýsir ta privatu rúmdina við dømum um tað varda.</p>
<p>Annað stykki lýsir mannagongdina, um kanning ella annað inntriv er neyðugt. Innihaldsliga treytin fyri slíkum inntrivi er, at tað er neyðugt; talan er harvið um ein standard, ið skal mennast og mýkjast í siðvenju. Tann myndugleiki, ið heldur inntrivið vera neyðugt skal leggja tað fyri dómara at meta um, hvørt tað er neyðugt. Myndugleikin kann tá ikki skjóta seg undir, at talan er um meting, sum myndugleikin frítt ræður yvir, men skal veruliga kunna sannføra dómaran, tí er ivi, fellur ógreiða fyri frælsi, og inntrivið verður ikki góðkent. Í summum førum er ógjørligt at leggja málið fyri dómara. Talan kann vera um inntriv á sjónum ella í knappari vend. Tá skal myndugleikin leggja spurningin, um inntrivið var loyviligt, fyri dómaran eftir hendingina.</p>
<p>Triðja stykki loyvir í alneyðugum førum tinginum at heimila inntrivum uttan úrskurð frammanundan.</p>
<p>Tann, ið er fyri inntrivi, kann tó altíð krevja málið roynt, og skal myndugleikin tá rættvísgera framferð sína. Um ávíst inntriv alment er alneyðugt, og tinglógin harvið í sjálvum sær er innan heimildina hjá tinginum samsvarandi § 70, og inntrivið eisini ítøkiliga er alneyðugt, stendur til dómaran at eftirmeta. §16. <em type="bold">Ognarrættur </em>(1) Allar ognir og øll rættindi eru vard fyri ágangi (2) Skal almennur myndugleiki fremja lóg, og tørvar honum sambært neyðugum og átroðkandi almennum tørvi at taka ræði á privatari ogn ella rætti, kann myndugleikin eftir mannagongd í lóg krevja at keypa ognina ella rættin.(3) Fyri slík kravd keyp skal myndugleikin lata fullan prís umframt at gjalda fyri órógv. </p>
<p><em type="bold">Viðmerkingar </em></p>
<p>Ognarrætturin er eldri enn politiska valdið, ognarrætturin er partur av teirri samfelagspakt, ið liggur í stjórnarskipanini: fólkið tekur undir við stjórnarskipanini treytað av, at skipanin verjir tey rættindi, ið fólk áttu frammanundan ella vinna sær undir skipanini.</p>
<p>Fyrsta stykki lýsir innihaldsliga fevni hjá lógini, allar ognir og øll rættindi samsvarandi siðvenju og dómalóg eru vard.</p>
<p>Annað stykki lýsir, nær og hvussu myndugleikar sum undantak kunnu gera seg inn á ognarrættin.</p>
<p>Talan skal vera um tinglógarásetta almenna skyldu, ið myndugleiki skal fremja. Síðan skal ítøkiligi tørvurin bæði vera neyðugur og átrokandi, og viðkomandi myndugleiki skal týðiliga ávísa hetta fyri viðkomandi royndarstovni, so ógreiða ikki er um tað. Nú er alt hetta ávíst; tá kann viðkomandi stovnur við tvingsli keypa rættin ella ognina.</p>
<p>Triðja stykki lýsir, hvussu honum, ið misti ognarrætt sín, skal samsýnast. Talan skal vera um fullan prís, antin endurreisingarvirði, nyttuvirði ella handilsvirði, hvat ið hægst av teimum er, umfram endurgjald fyri órógv, vansa og ónáðir, ið standast av at skula selja, flyta, umskipa ótilætlað. Eins og alment er galdandi, skal ivi ella óvissa koma tí til góðar, ið er eyðmýktur gjøgnum tvingsilskeypið. 5. Trúarrættindi</p>
<p><em type="bold">Viðmerkingar </em></p>
<p>Rætturin til at hava gudstrúgv sína í friði er grundleggjandi fyritreyt fyri einum fólkaræðiligum rættarsamfelag. Trúgvin er insta sjálvsfatan fólk hava, skal samfelagið vera fyri øll, mugu øll kenna, at tey ekkaleys kunnu trúgva og liva eftir trúgv síni. Hesin rættur er tí partur av innasti kjarnini av teimum gomlu frælsisrættindunum. Rætturin til at trúgva er serliga nær tengdur at teimum politisku rættindunum, tí uttan rætt til at koma saman og seta fram áskoðan sína eru trúarrættindini lítið verd. §17. <em type="bold">Trúarfrælsi </em>(1) Øll eiga rætt at trúgva og útinna sína trúgv á tann hátt, tey vilja.(2) Løgtingið kann veita kristnitrúnni serligar sømdir tóuttan at gera seg inn á aðrar fatanir.(3) Fólkakirkjan eigur lut eftir gomlum siði. </p>
<p><em type="bold">Viðmerkingar </em></p>
<p>Stykki eitt vísir á útgangsstøðið, at øll eiga rætt til at trúgva og útinna sína trúgv á ein og hvønn hátt. Frælsi at trúgva merkir tó ikki bara rætturin til at hava og útinna gudstrúgv sína í friði, men fevnir um samvitskufrælsi í breiðari merking. Harvið er eisini rætturin tryggjaður til ikki at hava nakra trúgv og at liva eftir teirri sannføring.</p>
<p>Annað stykki endurspeglar serligu støðu í søgu og mentan føroyinga, ið kristnitrúgvin hevur. Tí er eisini loyvt tinginum at veita henni serligar sømdir, um ikki tingið ger seg inn á aðra trúgv.</p>
<p>Hervið verður eisini boðað frá, at trúarfrælsið ikki setur allar trúargreinir javnt. Tað ber til at hava kristnar halgidagar, kristnan morgunsang í almennu skúlunum, morgunlestur í almenna útvarpinum, uttan at tað er at meta at stríða ímóti trúarfrælsinum.</p>
<p>Fólkakirkjan hevur í øldir havt serligan lut í føroyskum kristnilívi. Hvørja støðu hon skal hava, fara fólk altíð at kjakast um. Tí er frægast at lata siðvenju og framtíð skipa kirkjuna heldur enn at grundfesta ávísa støðu í stjórnarskipanina.</p>
<p>Heldur ikki trúarrættindi eru óavmarkað, men kunnu verða avmarkað av eittnú rættindunum hjá øðrum samsvarandi ásetingum í øðrum kapitli. 6. Politisk rættindi</p>
<p><em type="bold">Viðmerkingar </em></p>
<p>Eins og trúarrættindini eru eisini tey politisku rættindini partur av kjarnanum av teim góðu gomlu frælsisrættindunum, ið av álvara vórðu vunnin, tá fólkaræðið móti endanum á átjandu øld fór at vinna fram í vesturheiminum.</p>
<p>Heldur ikki politisku rættindini eru óavmarkað, men kunnu sambært ásetingunum í serliga øðrum kapitli vigast móti rættindunum hjá øðrum og avmarkast, um hetta annars er neyðugt og sam-svarandi fólkaræðisligari og samhaldsfastari samfelagsskipan. §18. <em type="bold">Valrættur </em>(1) Íbúgvar landsins eiga rætt at velja umboð á ting, í stýri og í stovnar.(2) Íbúgvar landsins eiga rætt at taka støðu til lógir og viðtøkur við fólkaatkvøðu. Løgtingið kann lata fólkinum sínar valheimildir eftir hesi skipan.(3) Eru tingmenn ónøgdir við samtykta tinglóg, kann triðingur av tingmonnum krevja lógina lagda fyri fólkið í síðsta lagi viku eftir, at hon er samtykt. </p>
<p><em type="bold">Viðmerkingar </em></p>
<p>Fólkaræði sum okkara við umboðsræði ber í sær, at fólkið gevur umboðum sínum vald, men samstundis má fólkið vera undir valdinum hjá umboðum sínum. Fólkið fær ikki stýrt uttan vald umboð, men so nógv sum til ber eigur fólkið at sleppa fram at fólkaræðið, ið eru meira legitimt og hægri enn umboðsstýri og noyðist tí bert at víkja fyri umboðsstýrinum av praktiskum og ikki hugsjónarligum grundum. Hetta kemur til sjóndar við, at henda stjórnarskipan verður góðkend beinleiðis av fólkinum fyri at fáa gildi, eftir at fólkið hevur havt høvi at velja og vraka millum tey umboð, sum mæltu til skipanina.</p>
<p>Sama beinleiðis fólkaræðishugsjón kemur eisini til sjóndar í fyrsta stykki í átjandu grein. Her verður gjørt greitt, at fólkið ikki fær nakran rætt, men longu frammanundan hevur rætt til at velja umboð á ting og í stýri og stovnar.</p>
<p>Annað stykki gevur fólkinum rætt til við fólkaatkvøðu at taka støðu til lógir og viðtøkur, eins og tingið kann lata fólkið beinleiðis velja størv og stovnar, sum annars verða vald av tinginum.</p>
<p>Sambært triðja stykki hevur minniluti av tingmonnum, um hann er ónøgdur, rætt til at leggja samtykta lóg fyri fólkið í síðstu lagi viku eftir, at hon er samtykt. Hetta verður hugsandi mest brúkt í málum, har ivi er um rætta vigan av rættindum fólksins, ella lógin ber í sær víðfevndar broytingar. Vandin er neyvan fyri, at mál koma fyri fólkið í tíð og ótíð, tí tann politiski flokkur, sum roynir at gera sær dælt við hesum rætti, missir skjótt trúvirði millum manna, og tí kemur javnvág í av sær sjálvum. §19. <em type="bold">Framsøgufrælsi </em>(1) Ein og hvør eigur rætt at hava og seta fram hugsan, áskoðan og sjónarmið á ein og hvønn hátt.(2) Á sama hátt eiga øll rætt at vera við í og taka ímóti samskifti og upplýsing.(3) Fjølmiðlarnir eiga serligan rætt at kanna, lýsa og bera fram. </p>
<p><em type="bold">Viðmerkingar </em></p>
<p>Framsøgufrælsi er av týdningarmestu politisku rættindum og grundarlag undir og fyritreyt fyri virkandi fólkaræði.</p>
<p>Fyrsta stykki leggur dent á frælsið hjá øllum til bæði at hava og seta fram sína meining. At hetta kann verða gjørt á ein og hvønn hátt tryggjar, at ivi ikki stendst um, hvørt ávísir miðlar ella hættir at bera fram ella taka ímóti eru fevndir av rættinum.</p>
<p>Til tess at rætturin til framsøgufrælsi skal hava veruligt innihald, hevur stykki tvey áseting um, at øll á sama hátt skulu hava rætt til at vera við í og taka ímóti samskifti og upplýsing. Tískil vil avmarking av møguleikanum hjá borgarum at taka ímóti boðum ella upplýsingum vera eins greitt brot á rættin til framsøgufrælsi.</p>
<p>Fjølmiðlarnir verða ofta nevndir fjórða valdið í fólkaræðisligum samfelag. Tann sannleiki liggur í hesum, at uttan kritiskar fjølmiðlar er fólkaræðið lítið vert. Tí veitir triðja stykki fjølmiðlunum serligan rætt og verju. Líknandi áseting er at finna so tíðliga sum í fyrstu rættindayvirlýsingini hjá amerikanska landinum Virginia og rættindapartinum í samveldisstjórnarskipanini sjálvari seint í átjandu øld. §20. <em type="bold">Felagsfrælsi </em>(1) Øll hava rætt at taka seg saman í feløg og fylkingar til eitt og hvørt endamál.(2) Feløg kunnu bert takast av, um atlit at trygd, friði og landaskili krevja tað. </p>
<p><em type="bold">Viðmerkingar </em></p>
<p>Feløg endurspegla samfelagið og geva bólkum og áhugamálum rødd og umstøður. Samtøk og fylkingar av mongum sløgum eru fortreyt fyri so mongum táttum av samfelagslívinum. Flokkar í politisku skipanini, vinnufeløg at reka virki, fakfeløg at umboða verkafólkið, áhugafeløg, lokal-feløg, samtøk av øllum sløgum, øll eru neyðug til tess at varðveita frælsi og fjølbroyti. Tessvegna verða feløg ofta kúgað og pláði í einræði og harræði. Skipan okkara verjir rættin at stovna feløg og ásetir, at tey einans kunnu takast av, um sera álvarsamar og tungar orsøkir kunnu ávísast. §21. <em type="bold">Savningarfrælsi </em>(1) Øll eiga rætt at savnast á almennum stað, um hetta ikki brýtur landaskil. </p>
<p><em type="bold">Viðmerkingar </em></p>
<p>Eisini rætturin til at savnast á almennum stað er týðandi fyritreyt fyri fólkaræðisligum samfelag.</p>
<p>Hetta frælsið og felagsfrælsið eru samstundis treyt fyri, at framsøgufrælsið fær veruligt inni-hald.</p>
<p>Greinin gevur øllum rætt til at savnast á almennum stað. Eisini her er serliga ásett, at hesi rættindi einans kunnu avmarkast, um vandi er fyri broti á landaskil. 7. Vinnurættindi</p>
<p><em type="bold">Viðmerkingar </em></p>
<p>Vinnurættindi eru ikki millum elstu alment lýstu frælsisrættindi. Tey treyta ikki einans, at tað almenna letur borgaran vera í frið í privata rúminum, men krevja ofta eisini av myndugleikunum, at teir taka ítøkilig stig til at verja rættindi hjá borgarum. Hóast ikki partur av eldri manna-rættindalýsingum, hevur støðugt stríð verið fyri fríum handli, rætti at vinna, rætti at arbeiða, og ikki minst fortreytum fyri vinnu og arbeiði. §22. <em type="bold">Vinnurættur </em>(1) Øll eiga rætt til vinnu og handil.(2) Vinnuligar samtøkur, sterkar vinnufyritøkur ella vinnuligar samleggingar mugu ikki avlaga neyðuga vinnuliga kapping. Heldur ikki má almennur stovnur gera størri inntriv, enn virki hansara krevur. </p>
<p>V <em type="bold">iðmerkingar </em></p>
<p>Grein tjúguogtvey sigur frá, at partur av grundleggjandi virðunum undir hesi stjórnarskipan er rætturin til fría kapping og marknaðarbúskap.</p>
<p>At fyrra stykki ásetir, at øll eiga rætt til vinnu og handil, merkir ikki, at tað almenna uttan mun til krøv skal geva øllum hesi rættindi. Meira verður sipað til, at ongin ógrundaður ella ósakligur munur má vera. Vantar einum neyðugan førleika, eitt nú útbúgvingarliga, kann tað almenna avmarka ella forða atgongd til vinnu og handil.</p>
<p>Annað stykki staðfestir grundreglur frá kappingarlóg, ið skulu tryggja, at fyritøkur ikki nýta kappingaravlagandi miðlar við til dømis at leggja saman og gerast so miklar, at tær í ov stóran mun koma at ráða á marknaðinum. Á sama hátt mugu almennir stovnar heldur ikki við óneyðuga stórum inntrivum leggja seg út í kapping við privat. At tað almenna við skattaborgarans pengum fer í kapping við privat er ikki sambæriligt við frælsan búskap, um hetta virksemi ikki er neyðugt til tess at náa almennum málum. §23. <em type="bold">Arbeiði </em>(1) Øll eiga rætt at arbeiða.(2) Tann, sum hvørki sleppur fram at egnari vinnu ella løntum arbeiði, eigur at fáa almennan stuðul og styrk.(3) Landið tryggjar øllum neyðuga frálæru ella útbúgving til tess at kunna arbeiða ella vinna. </p>
<p>V <em type="bold">iðmerkingar </em></p>
<p>Hóast fyrsta stykki sigur, at øll hava rætt til at arbeiða, so kann ein, ið ikki hevur fingið arbeiði, ikki fara í rættin og krevja at verða settur í okkurt starv. Eisini her snýr tað seg um, at tað almenna skal tryggja, at ósakligur munur ikki verðu gjørdur á fólki, ið bjóða seg fram á arbeiðsmarknaðinum.</p>
<p>Eisini er talan um eina yvirlýsing, sum boðar frá, at hetta samfelagið hevur pliktað seg til at royna at geva øllum borgarum atgongd til arbeiði.</p>
<p>Annað stykki teingir sosial rættindi saman við vinnurættindum. Eydnast málsetningurin í fyrsta stykki ikki, pliktar henda ásetingin myndugleikarnar at tryggja tí, sum ikki fær arbeiði, neyðugan stuðul og styrk. Í hesum liggur bæði ábyrgd at stuðla fólki at koma í gongd við at arbeiða, men eisini at veita teimum, sum heldur ikki við stuðli megna at arbeiða, virðiligt lív.</p>
<p>Triðja stykki teingir aftur sosial rættindi at vinnurættinum. Henda áseting krevur, at tað almenna skapar fortreytirnar fyri at menna vinnuligan førleika. 8. Búrættindi</p>
<p><em type="bold">Viðmerkingar </em></p>
<p>Hesi rættindi samsvara aldagamlari føroyskari fatan og siðvenju. §24. <em type="bold">Innløgurættindi </em>(1) Hvør eigur rætt til egna innløgu.(2) Nú reka menn hval á land upp; tá skal tað mesta vera drápspartur ella heimapartur.(3) Landið skal bert gera tær avmarkingar, sum neyðugar eru at tryggja fæstovnar, innløgurætt ella búseting. (4) Í øllum førum, tá búfólk leggur inn á sjónum ella á landi til sín sjálvs, uttan at gjald er uppií, skal innløgan vera teimum frí og fingin. </p>
<p><em type="bold">Viðmerkingar </em></p>
<p>At leggja inn, vinna sær og sínum til matna og húsarhalds er grundleggjandi rættur í Føroyum og fortreyt, fyri at fólkið viðurkennir stjórnarskipanina, tí hesi rættindi eru at meta sum eldri enn politiska skipanin í Føroyum.</p>
<p>Fyrsta stykki tekur saman um innløgurættin og staðfestir, at øll eiga rætt til innløgu.</p>
<p>Annað stykki lýsir býtið, tá ræður um grind. Fyrri liður er orðing úr seyðabrævinum, men seinni liður er tann býtisháttur, vit kenna í dag. Henda áseting kann eisini víðkast til aðra veiði, har ikki almennar kvotur, ognarrættur (t.d. landpartur) ella onnur skipan forðar tí.</p>
<p>Triðja stykki lýsir tær innihaldsligu avmarkingar, ið landið kann gera. Umframt at verja sjálvan innløgurættin, kann landi verja tað livandi tilfeingið fisk, hval, fugl og so framvegis, og eisini tryggja búseting. Til hetta síðsta kann hugsast, at har stovnur er sera lítil og viðkvæmur, verður veiða eftir honum avmarkað til teirra, ið búgva á smáplássum ella nærhendis hesum stovni.</p>
<p>Fjórða stykki lýsir, at innløga hjá búføstum fólki í Føroyum er skattafrí. Verður veiða ella onnur innløga seld ella á annan hátt latin móti viðurlagi, kemur hon undir tær vanligu skattligu reglur, ið tingið samtykkir. §25. <em type="bold">Hvørsmansrættur </em>(1) Hvør eigur rætt at ferðast og fara á sjógv og landi, tá tað er uttan ampa fyri fólk, fæ, ogn, vøkstur og náttúru. </p>
<p><em type="bold">Viðmerkingar </em></p>
<p>Hvørmansrætturin er rættur at ferðast í náttúru uttan ampa fyri ognir, búseting ella annað. Hesin rættur verður at taka seg upp í siðvenju og innan tinglógarkarmar. §26. <em type="bold">Óðalsrættindi </em>(1) Landsins lóg skal tryggja, at sum flest sleppa fram at jørð at byggja, velta ella fæhalda. </p>
<p><em type="bold">Viðmerkingar </em></p>
<p>Rættur at eiga egin sethús eins og at eiga ella brúka jørð at velta, eiga haga saman við øðrum til seyð og annað djórahald eru millum grundleggjandi rættindini í Føroyum. Við hesum verður mint á, at tingið, kommunur og fyrisiting skulu skipa so fyri, at hesi rættindi gerast veruleiki hjá øllum, ið vilja tað.</p>
<p>At eiga sethús er grundleggjandi rættur í Føroyum, til tess at verja henda rættin enn meira kann hugsast at tingið eftir heimild síni í § 70 eisini verjir sethús móti útleggi og tvingsilssølu fyri aðra skuld enn lánið at byggja ella keypa fyri, soleiðis sum tað er kent aðrastaðni. 9. Sosial rættindi</p>
<p><em type="bold">Viðmerkingar </em></p>
<p>Heldur ikki sosialu rættindini eru eins gomul og tey politisku frælsisrættindini. Tí verða tey eisini søgd at hoyra til annað ættarlið av rættindum. Sosial rættindi eru sprottin úr eini hugsjón um samhaldsfesti, ið ikki metir, at politisku frælsisrættindini eru nakað verd, um samfelagið ikki eisini hevur aktiva ábyrgd av vælferðini hjá borgarunum, men einans virðir rættin hjá limunum at vera í frið.</p>
<p>Umframt at innihalda fleiri standardir enn reglur krevja eisini sosialu rættindini meira aktivan leiklut frá myndugleikans síðu enn frælsisrættindini. Hesi rættindi er tí ikki eins løtt at hondhevja í verki sum t.d. rættindi hjá skuldsettum, men sosial rættindini eru viðkomandi fyri tey flestu og geva fólki eins væl og tingmonnum nakrar grundreglur at styðja seg til, tá almannaverka og skúli skulu skipast. Tá ivi er um tingmál eins væl og fyrisitingarmál kunnu sosialu rættindini gerast ítøkiliga leiðbeinandi. §27. <em type="bold">Skúli </em>(1) Rætt at fáa neyðugan skúla eigur hvør einstakur alt lívið. Øll hava skyldu at taka við skúla í barna og ungdómsárum.(2) Foreldur kunnu gera av, at tey sjálvi taka á seg ábyrgd av skúla barnanna. Men hesin má vera nóg góður. </p>
<p><em type="bold">Viðmerkingar </em></p>
<p>Fyrri liður í fyrra stykki tryggjar øllum neyðugan skúla alt lívið, meðan annar liður í sama stykki áleggur sum skyldu at taka við skúla í barna- og ungdómsárum. At tað er skylda at taka við skúla í barna- og ungdómsárum svarar til ein rætt, sum øll eiga til skúlagongd í ávísum og alment ásettum tíðarskeiði í ungum árum. Rætturin til neyðugan skúla alt lívið hevur við sær, at sum partur av útbúgvingarskylduni er eisini skylda til framhaldandi at útbúgva borgararnar, so teir við tíðini ikki verða afturúrsigldir og eittnú vegna vantandi menning verða tarnaðir í starvi sínum.</p>
<p>Júst hvussu hetta verður skipað, og hvussu nógv tingið skal játta, fer framtíðin at gera av.</p>
<p>Sambært seinna stykki kunnu foreldur eisini velja sjálvi at taka sær av útbúgving barnanna. Men tá setur tað almenna krøv til dygdina í undirvísingini. §28. <em type="bold">Sosial trygd </em>(1) Landið skal tryggja øllum sømilig kor.(2) Landið skal hava umsorgan fyri, at øll fáa pensjón. </p>
<p><em type="bold">Viðmerkingar </em></p>
<p>Fyrra stykki inniheldur ta mest grundleggjandi sosialu skyldu, at landið skal veita øllum sømilig sosial kor. Hetta er samstundis lógstandardur av teimum almennastu og tí er minst sannlíkt, at hann verður hondhevjaður av rættarskipanini. Heldur er hann eini moralsk boð til tingið um at fremja tey virði, sum fólkið við hesi stjórnarskipan hevur tikið undir við.</p>
<p>Seinna stykki pliktar landið til ikki júst at veita øllum pensjón, men at tryggja, at øll fáa pensjón.</p>
<p>Henda skylda er uttan mun til, um borgarin hevur verið virkin á arbeiðsmarknaðinum ella ikki. §29. <em type="bold">Familja </em>(1) Trivnaður familjunnar er fyritreyt fyri støðugari sosialari menning. Landið hevur umsorgan fyri trivnaði familjunnar.(2) Børn eiga rættindi við fyriliti fyri familjuni. </p>
<p><em type="bold">Viðmerkingar </em></p>
<p>Familjan er grundeindin í samfelagnum, og uttan trivnað hennara verður ongin sosial menning.</p>
<p>Tí er álagt landinum at hava umsorgan fyri, at familjan trívst. Í seinna stykki verður mint á, at rættindini hjá børnum eisini skulu virðast. Barnið er tó ikki einsamalt, men partur av eini familju, og tí má atlitið til barnið verða vigað móti áhugamálinum hjá familjuni sum heild. 10. Fyrisitingarlig rættindi</p>
<p><em type="bold">Viðmerkingar </em></p>
<p>Fyrisitingarligu rættindini eru helst tey mest viðkomandi og mest nýttu rættindini í okkara tíð.</p>
<p>Tá tað almenna í eldri tíð setti forboð fyri slíkum, ið fólk ikki skuldu gera, og revsaði tey, sum brutu forboðini, so krevur tað almenna á okkara døgum ofta, at fólk søkja um loyvi ella skulu hava góðkenning frá tí almenna, lata inn roknskap, sjálvuppgávu ella á annan hátt greiða frá ella rættvísgera atferð og ætlanir sínar. Tann fyrisitingarliga prosessin er tí tann mest viðkomandi fyri tey flestu, og tey grundleggjandi rættindini innan ta prosessina mugu tryggjast. §30. <em type="bold">Alment innlit </em>(1) Øll eiga rætt til innlit í almenn viðurskifti.(2) Innlit fevnir um egin viðurskifti, avgerðarmál og fyrisiting annars. <em type="bold">. </em></p>
<p><em type="bold">Viðmerkingar </em></p>
<p>Alment innlit, herundir innlit í nøvn, umstøður, lógarfatan og alt annað í almennum málum verður hervið tryggjað. Undantøk frá innliti mugu sambært heimildini í § 70 grundast í trygd ella vælferð.</p>
<p>Dømi um hetta kann vera, at burturav persónlig viðurskifti ella atlit til landsins trygd kunnu, innan karmarnar á markregluni, vera undantikin. §31. <em type="bold">Hoyring </em>(1) Nú skal almennur stovnur ella myndugleiki taka avgerð; tá skal hvør, ið avgerðin viðkemur, hoyrast. </p>
<p>Fer almennur stovnur ella myndugleiki undir tilgongd ella fyriskipan, skal bera til hjá áhugaðum at koma til orðanna við tilmælum sínum.</p>
<p><em type="bold">Viðmerkingar </em></p>
<p>Hoyring munnliga ella skrivliga er sjálvur kjarnin í rættinum hjá tí einstaka at gera sjónarmið síni galdandi og ávirka málsviðgerðina. Hvussu hoyringin skal skipast er spurningur um, hvat best gagnar viðkomandi parti, og hvat ger avgreiðsluna av málinum so smidliga og ódýra sum gjørligt. §32. <em type="bold">Umboðan </em>(1) Øll eiga rætt at lata onnur umboða seg í almennum málum.(2) Hevur málið stóran týdning fyri tann einstaka, ella kann málið gerast fordømi, skal tað almenna rinda rímiligan kostnað. </p>
<p><em type="bold">Viðmerkingar </em></p>
<p>Fyrra stykki tryggjar umboðan. Seinna stykki tryggjar, at tað almennar rindar neyðuga umboðan í teimum málum, ið fáa týdning fyri onnur enn júst tann viðkomandi í málinum. §33. <em type="bold">Mannagongdir </em>(1) Løgtingið skal skipa fyrisitingarlig rættindi og mannagongdir í tinglóg. </p>
<p><em type="bold">Viðmerkingar </em></p>
<p>Føroyar hava lógir um fyrisiting og innlit í fyrisiting, umframt eina røð av serligum ásetingum um fyrisiting í ymsum heimildarlógum. Ásetingin áleggur tinginum at varðveita slíkar reglur og dagføra tær samsvarandi stjórnarskipanini og teirri fatan av fyrisitingarligu rættindunum, sum tingið, rættirnir, umboðsmaðurin og aðrir stovnar alsamt menna.</p>
<p>Millum regluverk, ið eiga at koma í tinglóg í næstum, eftir at stjórnarskipanin er samtykt, kunnu nevnast tinglóg um kærumál og alment innlit í dómar, kæruavgerðir og tílíkar autoritativar og prinsippiellar niðurstøður. 11. Rættarlig rættindi</p>
<p><em type="bold">Viðmerkingar </em></p>
<p>Rættarligu rættindini hoyra eisini til klassisku rættindini í rættarsamfelagnum. Áðrenn almenna vælferðarhugsjónin vann frama, vóru at kalla bara politisk og rættarlig rættindi á stjórnarstigi. §34. <em type="bold">Ákæra </em>(1) Einans fúti ella landssakførari kunnu seta fram ákæru.(2) Útinnandi ella fyrisitandi myndugleikar kunnu seta fram skuldsetingar, sum teir síðan leggja fyri rætta ákærumyndugleika.(3) Ongin strong revsing kann krevjast, uttan at løgrættufólk hava góðkent, at ákæra verður reist. </p>
<p><em type="bold">Viðmerkingar </em></p>
<p>Í fyrsta stykki verður ásett, at einans fúti ella landssakførari kunnu seta fram ákæru. Tó sæst av øðrum stykki, at aðrir útinnandi ella fyrisitandi myndugleikar – sum løgregla, sjóverja ella skatta-myndugleikar – skulu kunna skuldseta, men málið má altíð fyri rætta ákærumyndugleikan.</p>
<p>Strong revsing er so víðgongt gangandi inntriv móti tí einstaka, at ikki einans dómur, men eisini ákæran í tí sambandi er sera tyngjandi fyri viðurskiftini hjá tí ákærda mótvegis samfelagnum. Tí ásetur triða stykki, at leikfólk, løgrættufólk, eisini skulu góðkenna, um ákæra kann verða reist í málum, har strong revsing kann verða kravd. Hvat, ið til eina og hvørja tíð skal verða mett sum strong revsing, verður tingið at gera av. §35. <em type="bold">Revsing </em>(1) Ongin kann revsast uttan dóm.(2) Ongin dómur kann sigast, uttan revsilóg var undan brotinum.(3) Ongin kann verða skuldsettur fyri sama brotsverk meira enn eina ferð. </p>
<p><em type="bold">Viðmerkingar </em></p>
<p>Fyrsta stykki staðfestir gamla grundreglu, sum hevur verið kallað dómstólaprinsippið. Hon tryggjar borgarum í revsimálum at verða dømdir av dómstólum og ikki til dømis verða revsaðir við dømandi lóg. Sí eisini viðmerkingarnar beint niðanfyri til annað stykki.</p>
<p>Annað stykki staðfestir grundregluna um løgræði á revsirættarøkinum. Ásetingin merkir, at lógin undan brotinum skal hava hildið júst viðkomandi brot vera revsivert, ið dømt verður um.</p>
<p>At ongin kann verða dømdur uttan eftir lóg, er eyðkenni fyri samfelag grundað á løgræði, har ein myndugleiki ásetir almennu reglurnar, og annar myndugleiki dømir eftir teimum. At reglan, lógin, eisini er løgd framman undan brotinum, er enn meira grundleggjandi í rættarsamfelag, og serliga tá tað snýr seg um revsing. Eru reglurnar ikki samtyktar og kunngjørdar frammanundan, hava borgararnir ikki gjøgnum síni umboð verið við at áseta tær og hava heldur onga vitan frammanundan um rættarstøðuna, og tá er ikki talan um løgræði, men heldur um politikk við lógini sum amboð.</p>
<p>At lógin skal vera frammanundan brotinum, hevur uppruna í elligamlari rættvísisfatan, ið er at finna í teimum elstu modernaðu rættindayvirlýsingunum sum teimum upprunaligu amerikansku og annars so tíðliga sum í landslógini hjá Magnusi Lagabøta í trettandu øld.</p>
<p>Hugtakið lóg í øðrum stykki má verða skilt smalt sum tinglóg. Vanliga er ongin annar myndugleiki enn tingið legitimeraður til at áseta almennar reglur um revsing. Rættarsiðvenja kann tó grundað á tinglóg um revsing nærri skipa og tulka revsilóg.</p>
<p>Skuldseting um revsiverdan atburð er so tyngjandi fyri eitt menniskja, at serliga gott eftirlit má vera við og mark sett fyri myndugleikunum í slíkum førum. Ikki er altíð nøktandi við innihaldsligum ásetingum at verja tann ákærda, sum at dómstólarnir skulu royna at finna fram til sannleikan í málinum, og at ákæruvaldið skal taka objektiv atlit. Eisini kann vera neyðugt at seta ákæruvaldinum formlig og objektiv mørk. Tað er gjørt í triðja stykki, ið ikki gevur ákæruvaldinum meira enn ein møguleika til at ákæra sama persón fyri sama brotsverk. §36. <em type="bold">Løgrættufólk </em>(1) Løgrættufólk skulu døma í øllum revsimálum.(2) Í rættarmálum kunnu eisini vera fakdómarar. </p>
<p><em type="bold">Viðmerkingar </em></p>
<p>At verða dømdur er enn størri inntriv at tola enn at verða skuldsettur. Tí ásetir fyrra stykki, at løgrættufólk skulu døma í øllum revsimálum og ikki bert, tá strong revsing er væntandi. Eitt niðari mark verður tingið tó at seta, so løgrættufólk ikki noyðast at døma í revsimálum av lítlum týdningi, ið til dømis ikki kunnu hava fongsulsrevsing við sær. Tað ber eisini til at lata færri løgrættufólk døma í summum málum. Hugsast kann, at trý leikfólk við einum lógkønum skrivara døma í málum, har lin revsing er væntandi.</p>
<p>Seinna stykki loyvir eisini fakdómarum at vera við í revsirættarmálum. Av tí at vit vita, at hetta fer ofta at vera, hevur henda áseting tann ímyndaliga týdning, at dentur skal verða lagdur á, at útgangsstøðið er, at borgarar eiga at verða dømdir av sínum líkamonnum. §37. <em type="bold">Rættarmál </em>(1) Øll eiga rætt at vera umboðað í revsimálum ella øðrum málum, sum tað almenna reisir móti teimum. (2) Nú hevur hin einstaki ikki ráð at gjalda málskostnað; tá skal landið gjalda rímiligan kostnað.(3) Allir lógarspurningar kunnu skjótast inn fyri løgrættin. </p>
<p><em type="bold">Viðmerkingar </em></p>
<p>At øll eiga rætt til umboðan, bæði í revsimálum og øðrum málum, sum tað almenna reisir, verður tryggjað í fyrsta stykki. Annað stykki tryggjar í slíkum málum øllum, at tað almenna innan rímiligt mark skal gjalda kostnaðin.</p>
<p>Triðja stykki er staðfesting av grundregluni um, at tveir instansir skulu vera í øllum rættar-málum.</p>
<p><em type="italic">Triði partur. Stýrisskipan </em></p>
<p><em type="bold">Viðmerkingar </em></p>
<p>Triði partur um stýrisskipanina inniheldur ásetingarnar um vøldini øll og viðurskiftini hjá teimum hvørjum mótvegis øðrum. Í øllum førum upprunaliga hevur parturin um stýrisskipanina verið hildin at vera mest týðandi í eini stjórnarskipan. Í tíðini stutt eftir, at fyrstu modernaðu stjórnar-skipanirnar vórðu til, var heilt vanligt at halda stjórnarskipanina sjálva bara fevna um stýrisskipanina.</p>
<p>Sum kunnugt verða nú eisini onnur øki enn stýrisskipanin roknað til stjórnarskipanina. 12. Alment §38. <em type="bold">Stovnar og vald </em>(1) Alt vald hjá landinum kemur frá fólkinum, men fólkið útinnir vald sítt gjøgnum stovnar landsins.(2) Landsins stovnar verða skipaðir eftir hesi skipan og sambært tinglóg. Greiður skilnaður skal vera stovnanna millum.(3) Hvør stovnur hevur vald ella stjórnarøki at røkja einsæris ella í felag við aðrar. Stovnarnir standa til svars fyri virksemi sínum, og valdið er altíð avmarkað. </p>
<p><em type="bold">Viðmerkingar </em></p>
<p>Fyrsta stykki sigur aftur frá, at føroyska stjórnaskipanin er grundað á fólkafullveldi, men at landið kortini ikki í praksis er beinleiðis fólkaræði, men heldur umboðsstýri.</p>
<p>Sambært øðrum stykki kunnu landsins stovnar bæði vera skipaðir sambært hesi stjórnarskipan og tinglóg. Stovnarnir skulu tó verða greitt avmarkaðir hvør frá øðrum.</p>
<p>Triðja stykki grundfestir ábyrgdarprinsippið og gomlu fólkaræðisligu grundregluna um avmarkað stýri. §39 <em type="bold">. Val og skipan </em>(1) Stovnar landsins skulu annaðhvørt vera undir tingvaldari ella beinleiðis valdari leiðslu undir tingsins eftirliti. </p>
<p><em type="bold">Viðmerkingar </em></p>
<p>Henda grein greiðir alment frá um eina meginreglu í hesi skipan, at stovnar landsins annaðhvørt kunnu verða valdir av fólkinum beinleiðis ella á tingi og undir tess eftirliti. Serligan týdning hevur tað fyri høg og tignarlig størv sum løgmansstarvið ella møguligt løgmálaráðharraembæti, at politisku myndugleikarnir hava rásarúm at meta um tørv á ymiskari fólkaræðisligari legitim-ering. §40. <em type="bold">Rættindi og avmarkingar </em>(1) Stovnar landsins og fyrisiting teirra skulu virða rætt<em type="bold">. </em>indi fólksins og tær avmarkingar í valdinum, sum gjørdar eru í hesi skipan. </p>
<p><em type="bold">Viðmerkingar </em></p>
<p>Eisini í partinum um stýrisskipanina verða myndugleikarnir mintir á, at fólkið hevur rættindi, sum skulu virðast, og at stýrið ikki er óavmarkað, men má halda seg innan karmarnar, ið fólkið sum heimilari hevur ásett í stjórnarskipanini. 13. Avmarkingar</p>
<p><em type="bold">Viðmerkingar </em></p>
<p>Avmarkingarnar eru mørk fyri, hvat politisku og fyrisitingarligu stovnarnir kunnu gera, og hvussu teir kunnu fremja tað, ið innihaldsliga er loyvt teimum. §41. <em type="bold">Valdsregla </em>(1) Stovnar skulu halda seg innan fyri vald sítt og heimildir.(2) Nýtir stovnur óviðkomandi heimildir, ella vil hann røkka óheimilaðum málum, verður atgerðin at falla. </p>
<p><em type="bold">Viðmerkingar </em></p>
<p>Valdsreglan tekur saman um grundleggjandi fortreytirnar fyri politiskum eins væl og fyrisitingarligum valdi. Ein og hvør stovnur má hava vald og heimildir frá hægri myndugleika ella samsvarandi heimildalóg. Løgtingið hevur heimildir at samtykkja lógir eftir fulltrúini í § 70 í stjórnarskipanini.</p>
<p>Aðrir stovnar hava vald og heimildir sínar antin sambært stjórnarskipan, tinglóg ella siðvenju.</p>
<p>Ongin tinglóg kann tó leggja upp fyri øllum hugsandi framtíðarhendingum. Væl kent er, at lógstandardir bert kunnu fremjast við meting, ið bert óbeinleiðis er heimilað í lógini. Ásetingar um forsorg ella frádrátt eftir tørvi eru dømi um ásetingar, ið hvønn einasta dag føra við sær avgerðir, uttan at orðarøtt heimild er fyri júst hesum ella hasum. Avbjóðingin tá er at finna fram tey lógligu atlit og harvið tær ítøkiligu heimildir, ið best samsvara við tinglógina.</p>
<p>Seinna stykki tekur upp tey føri, har royndarstovnur heldur ávístu heimildina hjá stovni vera óviðkomandi, eittnú uttan fyri lógligu metingina, brot á siðvenju ella óhepna nýggja venju. Á sama hátt sum tá endamálið við tulkingini ella avgerðini hjá stovninum er ólógligt, skal tá atgerð, hvørt tað so er lóg, kunngerð, avgerð ella annað, falla sum ógildug. §42 <em type="bold">. Heimildarregla </em>(1) Allar lógir, dómar, avgerðir og ásetingar hjá landsins stovnum og myndugleikum mugu vera í samsvari við andan í hesi lóg og hava uppruna í henni.(2) Nú er ósamsvar millum lógir ella ógreiða; tá fellur lægri áseting fyri hægri, og ógreiða fyri rættvísi og frælsi. </p>
<p><em type="bold">Viðmerkingar </em></p>
<p>Heimildarreglan tekur í aftur valdsregluna.</p>
<p>Fyrra stykki byggir á fatan av, at allar lógir, reglur, avgerðir og alment virksemi mugu hava heimild í hægri reglum. Reglur skipaðar í kunngerð mugu hava heimild í tinglóg, og tinglógin má liggja innan fyri heimildina í § 70 samhildin við aðrar ásetingar í stjórnarskipanini. Avgerð má grundast á heimild í siðvenju, kunngerð, tinglóg ella aðrari keldu, sum viðkomandi royndarstovnar góðkenna at vera í samsvari við stjórnarskipanina.</p>
<p>Seinna stykki tekur saman um nakrar tulkingarreglur.</p>
<p>Ósamsvar millum lóga er, tá tvær reglur um tað sama stríða hvør móti aðrari. Tað kemur sera ofta fyri, at ósamsvar er millum heimildalóg og mannagongdarlóg, yngri og eldri lóg, serstaka og almenna lóg, ella hægri og lægri lóg.</p>
<p>Ógreiða er, tá tulkingarivi kemur í av ógreiðum orðingum ella óvæntaðum veruligum umstøðum, ið lógin ikki hevur havt fyri eyga.</p>
<p>Ásetingin sigur, at tann hægra lógin skal vinna, um lógirnar eru á ymsum stigi. Stjórnarskipanin vinnur soleiðis á øllum øðrum lógkeldum, tinglógir vinna á eittnú kunngerðarlógum, rundskrivum og sáttmálum, kunngerðir vinna á rundskrivum og lægri keldum; siðvenja kann taka seg upp á øllum stigum. Er annað ósamsvar ella onnur ógreiða, vinna rættvísi og frælsi. Hetta merkir, at tann loysn skal vinna, ið royndarstovnur metir best at samsvara við ta rættvísisfatan, sum samsvarar við stjórnarskipanina. Er ivi um hvørt borgari hevur varðveitt rættindi eftir eldri lóg, er tað best í samsvari við rættvísisregluna um frammeting ( <em type="italic">forútsigiligheit) </em>, sum sæst aftur í prinsippunum um, at lógir skulu viðgerast og samtykkjast alment og í reglunum um lógarkunngerð og alment innlit, at gomul rættindi eru varðveitt. §43. <em type="bold">Markregla </em>(1) Ongin lóg, kunngerð ella avgerð, onki boð ella krav kannfara um mark. (2) Ásetingar mugu vera skikkaðar at náa máli sínum og ikki fara longri enn neyðugt. </p>
<p><em type="bold">Viðmerkingar </em></p>
<p>Markreglan er við fremmandum orði nevnd proportionalitetsprinsippið. Sum aðrar grundreglur er tó eisini markreglan at skilja sum føroysk fatan, sum autonomt hugtak.</p>
<p>Fyrra stykki ásetur, at lógir eins væl og lægri almennar atgerðir mugu ikki fara um mark. Hetta merkir, at miðlarnir mugu standa mát við málið; tess meiri avgerðin tyngir borgaran, tess meiri týðandi má tað vera fyri tað almenna at nýta vald, broyta rættarstøðu ella tvinga á einhvønn hátt.</p>
<p>Seinna stykki setur krøv til ásetingarnar, at tær mugu vera skikkaðar at náa máli sínum. Vísur miðilin seg at vera óhóskandi, skal reglan ikki fylgjast bert fyri bókstavin, uttan má heldur setast til viks. §44. <em type="bold">Líkaregla </em>(1) Øll eru líka fyri lógini.(2) Nú skal meting gerast; tá skal tað líka vera líka, og tað ólíka vera ólíka viðfarið. </p>
<p><em type="bold">Viðmerkingar </em></p>
<p>Líkareglan staðfestir grundregluna um, at øll eru líka fyri lógini. At vera líka fyri lógini merkir, at hvør persónur skal fáa somu viðferð. Seinna stykki letur upp líkaregluna við at seta tað líka líka og tað ólíka ólíka.</p>
<p>Dømi kann nevnast í nýligum dómum um rættindi hjá eygleiðarum umborð á fiskiskipum og um fólk, ið fáa útgjald úr barnsburðargrunninum. Eiga hesi rætt til ávíkavist sjúkraviðbót/minstuløn og frítíðarpengar. Viðgerðin av slíkum málum er meting um, hvørt støðan hjá hesum fólkum er lík ella ólík støðuni hjá teimum, ið annars ávikavist fáa sjúkraviðbót/minstuløn og frítíðarløn. §45. <em type="bold">Tilfeingi </em>(1) Landsins stovnar varða um tilfeingi landsins.(2) Er ætlan at vinna úr tilfeingi, tá skal landið krevja gjøld ella tryggja øllum vinnurætt. <em type="bold">. </em></p>
<p><em type="bold">Viðmerkingar </em></p>
<p>Tilfeingið landsins er tílíkt tilfeingi, ið ikki er ogn ella sæmbært búrættindunum er rættindi hjá tí einstaka.</p>
<p>Fyrra stykki ger atlit til tilfeingi, sum í breiðari merking fevnir um umhvørvi, til lóglig atlit hjá øllum stovnum landsins og áleggur teimum skyldu at varða um tilfeingi og umhvørvi.</p>
<p>Seinna stykki skipar mannagongd, tá tilfeingi skal gagnnýtast. Landið skal antin lata øll søkja um loyvi, kvotu ella onnur slík rættindi á jøvnum føti ella krevja gjøld, ið falla til tað almenna. 14. Løgtingið</p>
<p><em type="bold">Viðmerkingar </em></p>
<p>Løgtingið er elsti føroyski politiski stovnurin. Tingið skipaðu fólk í Føroyum eftir norrønum siði helst ikki langt eftir fyrsta norrøna landnám fyri fleiri enn tólv øldum síðani. Verandi tingið er eftir føroyskari fatan framhald av tinghaldinum frá teirri fyrstu tíðini. Føroyska stjórnarskipanin hevur tí uppruna í at fólkið tók undir og framhaldandi tekur undir við tingsins ræði. Stýrisskipan okkara byggir tí ikki á ávísa útlendska fyrimynd, hvørki teoretiska ella ítøkiliga, uttan heldur á fornar siðvenju. §46. <em type="bold">Tingið </em>(1) Á tingi skulu viðgerast øll landsins týðandi mál. Á tingi fær fólkið rødd, og landið tekur støðu sína.(2) Tingið hevur lóggávuvald og fíggjarvald og lut í eftirlitisvaldi og uttanlandsvaldi. </p>
<p><em type="bold">Viðmerkingar </em></p>
<p>Ting er almenna orðið fyri ta samkomu, ið hevur almennan myndugleika eftir norrønari fatan.</p>
<p>Eins og áður skulu tey mest týðandi málini viðgerast á tingi; tey mál, ið tingfólk halda vera tey mest týðandi.</p>
<p>Á tingi virka umboðini, løgtingsmenn, sum umboð og rødd hjá fólkinum. Í uppruna var tingið helst ting, har øll kundu koma, í okkara tíð ber aftur til hjá øllum at taka støðu í málum og hesum er lagt upp fyri í reglunum um fólkaatkvøðu. Í førum tá fólkið ikki sjálvt tekur støðu, er tað á tingi, at landið tekur støðu í týðandi málum.</p>
<p>Tingið eigur sum fremsti fólkaræðiligi stovnur landsins lut í fleiri valdstáttum. §47. Tingmenn (1) Tingið ásetur tingmannatalið.(2) Tingið ásetur valskipan, ið kann fevna um bæði økisvaldar og landsvaldar tingmenn. <em type="bold">. </em></p>
<p><em type="bold">Viðmerkingar </em></p>
<p>Tingið kann fyri næsta valskeiðið áseta, hvussu nógvir tinglimir veljast skulu. Tingið skal gera valskipan, sum kann fevna bæði um økisumboðan og landsumboðan, og eisini samrenningar av báðum atlitum. Valskipanin er partur av valdsbýtinum í breiðari merking, tí valskipanin ræður fyri, um vit fáa størri ella smærri flokkar, miðstýrdar ella miðspjaddar flokkar, óheftar ella lýdnar tingmenn, veljaratrúgvar ella flokstrúgvar tingmenn. Framtíðin fer at laga valskipanina, men tað er best í samsvari við stjórnarskipanina og ásetingar hennara um markreglu og ávirkan fólksins, at umskifti hvørki henda tíðum ella kennast ørkymlandi ella gera, at fólk ikki kenna seg nøktandi umboðað. §48. <em type="bold">Val </em>(1) Valbærur er hvør, sum hevur valrætt til tingið. (2) Tingið ger sjálvt av, hvør av røttum er valdur.(3) Tingið ger av, um valdur tingmaður, ið hevur framt brotsverk, eigur at sita á tingi. </p>
<p><em type="bold">Viðmerkingar </em></p>
<p>Ásetingin byggir á eldri grundreglur. Valbæri og valrættur fylgjast sum áður. Tingið hevur vald at døma um egna val sítt eins og higartil. Staðfest er, at tingið sjálvt ger metingina, hvør er verdugur at sita á tingi, heldur enn at skipa tað sum ítøkiligar reglur. §49. <em type="bold">Valskeið </em>(1) Tingið skal veljast í fýra ár í senn.(2) Eru tríggir fjórðingar av øllum tingmonnum fyri, kann tingið samtykkja, at val skal verða í ótíð.(3) Gamla tingið eigur sæti, til nýggja tingið er sett.(4) Tingformaður setur tingið innan tvær vikur eftir val. </p>
<p><em type="bold">Viðmerkingar </em></p>
<p>Vanligt var fyrr, at kongsvaldið, umboðið fyri tað ódemokratiska, arvaða valdið, hevði rætt at slíta tingið. Soleiðis var eisini eftir stýrisskipanini undan krígnum, eittnú í løgtingslógini frá 1923.</p>
<p>Tiltikið er, at eftir henni skrivaði kongur (í roynd og veru stjórn hansara) út val eftir fólkaatkvøðuna í 1946. Eftir at heimastýrisskipanin kom í gildi, mistu danir og embætisvaldið rættin at skriva út val. Eftir hetta var soleiðis í Føroyum eins og í Noreg, har eisini langt stríð var mótvegis kongsveldinum um stjórnarvaldið, at valskeiðini lógu føst. Tó kundi tingið sjálvt skriva út val í</p>
<p>Føroyum, men hetta kom ikki fyri enn í 1980.</p>
<p>Tíverri var partur av misfatanini av valdsbýti og valdskákan í yngru stýrisskipanarlógina, at rætturin hjá kongi at skriva út val var hildin vera partur av valdsbýtislæru hjá onkrum klókum fornum manni, og vit fingu regluna um, at løgmaður skuldi kunna skriva út val; hetta hóast vit í fornari tíð høvdu ótaldar løgmenn, ið ikki kundu skriva út val, og hóast vit frá 1948 til 1994 høvdu løgmenn uttan hesa heimild, og hóast ríki sum USA og Noreg, ið hildu seg strangt til valdsbýtislærur, ikki høvdu hesa skipan.</p>
<p>Til tess at geva tinginum arbeiðsnáðir, til tess at noyða tingfólk at samstarva, til tess at styrkja tingið mótvegis løgmanni, landsstýri og embætisveldi, verður nú góða gamla skipanin við føstum valskeiði endurreist. Er ongin annar vegur, verður tó loyvt tinginum sjálvum at skriva út val, men hetta skal vera við breiðari meiriluta enn tí samgongumeiriluta, ið vanliga stuðlar sitandi stjórn.</p>
<p>Seinnu tvey stykkini eru endurtikin úr eldri skipan, tó er tað fráfarandi tingformaðurin (ella hansara varamenn), ið hava umsorgan fyri, at næsta tingið verður sett. §50. <em type="bold">Tingstarv </em>(1) Tingmenn røkja sæti sum álitisstarv eftir sannføring síni.(2) Samtykkir tingið samsýningar tingmanna ella landsstýrismanna, fær henda samtykt gildi eftir næsta val. (3) Tingmenn mugu ikki, tá tingið situr, vera í álitisstørvum, í ráðum og nevndum undir landinum ella sita sum dómarar. </p>
<p><em type="bold">Viðmerkingar </em></p>
<p>Fyrsta stykki staðfestir, at tingstarvið ikki er starvsetan við ávísari arbeiðstíð, men álitisstarv, har tinglimurin við veljarum sínum sum arbeiðsgevara skal umboða, tala søk og náa úrslitum teirra vegna. Tingmaður er tó ikki bundin av boðum ella áheitanum frá veljarum, men ræður yvir mandati sínum sjálvur, meðan hann situr.</p>
<p>Annað stykki ásetur, at tingsamsýningin verður ásett fyri komandi valskeið, so ikki teir, ið sjálvir samtykkja, skulu fáa ágóðan av hækking.</p>
<p>Triðja stykki avmarkar, hvørji størv tingmenn kunnu taka á seg, at ikki persónar skulu koma at sita báðumegin borðið. §51. <em type="bold">Tingformaður </em>(1) Tingið velur formann og næstformenn.(2) Tingformaður situr alt valskeiðið, uttan so at tríggir fjórðingar av øllum tingmonnum krevja hann frá. </p>
<p><em type="bold">Viðmerkingar </em></p>
<p>Tingformaðurin hevur mangar skyldur sum lýst í øðrum ásetingum. Tingformaðurin hevur fyri ein part tann lut, sum í øðrum skipanum kongur ella forseti hava. Í seinna stykki er ásett, at tingformaðurin skal hava arbeiðsfrið og verða sitandi, uttan so at stórur meiriluti á tingi vil hava hann frá. §52. <em type="bold">Tingseta </em>(1) Tingið verður sett á ólavsøku eftir gomlum siði.(2) Á ólavsøkutingi skal tingformaður siga frá teimum tinglógum, ið samtyktar eru farnu tingsetuna. Á sama hátt skal løgmaður siga frá kunngerðum. </p>
<p><em type="bold">Viðmerkingar </em></p>
<p>Tingsetan verður enn sum áður skipað eftir siðvenju. Seinna stykki tekur uppaftur eldri sið við løgsøgu. §53. <em type="bold">Ólavsøkurøða </em>(1) Løgmaður skal á ólavsøku í røðu greiða frá landsins støðu, og hvat landsstýrið hevur í hyggju.(2) Tingmenn skifta orð um røðuna. </p>
<p><em type="bold">Viðmerkingar </em></p>
<p>Samsvarandi venju í langa tíð skal løgmaður eisini hereftir halda røðu um støðu landsins og hvat stjórn hansara hevur í hyggju. Tingmenn skifta orð um landsins støðu út frá røðu løgmans og tí, hann í sama viðfangi leggur fram fyri tingið. §54. <em type="bold">Tingsins virki </em>(1) Tingið sjálvt ásetur tingskipan sína, og tingformaður skipar tingsins virki.(2) Umframt tingmenn sjálvar kunnu bert løgmaður, landsstýrismenn og tignarlig umboð møta og taka orðið á tingi.(3) Er uppskot lagt fyri tingið, skulu fleiri tingmenn vera møttir enn ikki, um samtykt skal verða. Eru fleiri fyri enn ímóti, er uppskot samtykt. Umboð verða vald eftir lutfalli.(4) Tá tingið hevur umrøtt alment mál, kann tingið gera sínar niðurstøður í samtykt. </p>
<p><em type="bold">Viðmerkingar </em></p>
<p>Tingið skal ansa eftir, at grundreglan í § 46 verður hildin, og tingið veruliga viðger landsins mest týðandi mál. Vandin er altíð, at tingið einans fæst við lítið viðkomandi mál ella staklutir, ið antin kunnu avgreiðast í útinnandi fyrisitingini, tingsins fyrisiting, í tingnevnd ella skrivliga á slíkan hátt, at ikki tingsalurin skal byrðast við málum, ið ikki krevja, at øll tingfólk eru við. Ósiður hevur seinastu árini verið, at skrivligir spurningar til landsstýrismans allir fara í tingsalin til viðgerðar, ið einstakir avvarðandi tingmenn kundu klára at viðgera, men siðurin altíð at kunngera, hvørjir tingmenn ikki møta leggur upp til, at allir tingmenn skulu vera til staðar til øll mál. Hetta er sera óheppið og óneyðugt. Tingstarvið er so ómetaliga nóg annað enn at møta í tingsalinum. Ting-formaðurin fær við hesum ábyrgd og skyldu at skipa tingsins virki, so tað í roynd og veru samsvarar við at vera landsins virðiligasti og fremsti fólkaræðiligi stovnur.</p>
<p>Stjórnarskipanin setur sjálv nøkur mørk fyri tingarbeiðnum, men annars skal tingið samtykkja nærri reglur um tingarbeiðið.</p>
<p>Fyri innan væbanda á tingi kunnu bert tey valdu umboðini vera og taka orðið umframt tey, ið vald eru í landsstýri ella kunnu metast sum tignarlig umboð. Í samveldisstøðu er sjálvsagt, at umboð samveldisins, annaðhvørt tað er fast umboð ella hægstu politisku embæti tess, kunnu taka orðið í løgtingssalinum, alt eftir fyriskipan tingsins og formansins.</p>
<p>Triðja stykki lýsir almennu atkvøðuregluna, meiriluti skal vera møttur (quorum er meitiluti av øllum valdum tingmonnum), og meiriluti av teimum møttu skal atkvøða fyri, skal mál á skrá gerast av ella onnur støða takast. Aðrar ásetingar í stjórnarskipanini víkja tó frá almennu regluni.</p>
<p>Eisini er reglan um umboðsval tingsins lýst.</p>
<p>Løgtingið hevur higartil havt tað haft um beinini, at tingið hevur kunnað umrøða mál, hvørt tað so eru fyrispurningar, frágreiðingar ella annað, men hevur ikki kunnað staðfesta nakran enda á orðaskiftinum. Tó at tingfólk tyktust samd um einhvørja niðurstøðu, bar teimum ikki til at seta orð á hana. Nú er staðfest, at tingið kann samtykkja niðurstøður, helst styttri orðingar samsvarandi uppskoti frá tingmonnum og eftir atkvøðugreiðslu. §55. <em type="bold">Nevndir </em>(1) Tingið skipar seg í nevndir.(2) Tingið skal í øllum førum velja rættarnevnd, fíggjarnevnd og uttanlandsnevnd.(3) Nevndirnar skipa seg sjálvar. Nevndarformenninir kunnu skipa undirnevndir, ið skulu vera umboðandi. (4) Nevndirnar kunnu fremja hoyringar og kanningar, lógarfyrireiking og annars viðgera øll mál á sínum øki. </p>
<p><em type="bold">Viðmerkingar </em></p>
<p>Tingsins ávirkan og semjusøkjan eru bygd á nevndararbeiðið. Fyrstu tvey stykkini staðfesta, at tingið skal hava nevndir, í øllum førum tær nevndu.</p>
<p>Triðja stykki setur mørk fyri innanhýsisskipan nevndanna. Loyvt verður nú nevndarformonnunum at skipa undirnevndir. Hesar kunnu verða settar at fyrireika ítøkilig lógaruppskot, at kanna mál, at viðgera bólkar av málum. Dømi um hetta síðsta er, at trivnarðarnevndin kann seta sosiala nevnd og heilsunevnd at gera tilmæli til høvuðsnevndina. Á sama hátt kann rættarnevndin seta stjórnarskipanarnevnd áhaldandi at viðgera stjórnarskipanina. Hesar nevndir kunnu hvør sær taka sær køna hjálp.</p>
<p>Fjórða stykki lýsir nærri arbeiðslag og heimildir nevndanna, serliga verða nú tær heimildir, ið liggja hjá ‘§ 19-nevnd’ lagdar til hvørja nevnd sær. §56. <em type="bold">Innlit </em>(1) Tingfundir eru almennir. Frítt er at endurgeva og varpa íkring tingfundir. (2) Eisini nevndarfundir, hoyringar og aðrar viðgerðir eiga at vera almenn ella til skjals. (3) Bæði tingfundir og aðrar viðgerðir kunnu tó lokast, um tað er neyðugt. </p>
<p><em type="bold">Viðmerkingar </em></p>
<p>Gamla tingið var so opið fyri almenninginum, at tað var hildið uttandura. Á okkara døgum ber til at lata fjøldina fáa innlit á annan hátt. §57. <em type="bold">Sømdir tingmanna </em>(1) Ongin myndugleiki má leggja hond á tingmann ella reisa ákæru uttan samtykki frá tinginum. Tó kann tingmaður takast á búri.(2) Tingmenn standa ikki til svars uttantings fyri tí, teir siga innantings. </p>
<p><em type="bold">Viðmerkingar </em></p>
<p>Tingmenn skulu verjast móti ágangi frá stjórn og fyrisitarum. Sjálvsagt kann tingmaður tó sjálvur samtykkja í handtøku ella ákæru, ásetingin forðar bert øðrum myndugleikum enn tinginum sjálvum í at taka avgerð um slíkt, um tingmaður kennir seg ágingnan og tí mótmælir. At vera tikin á búri merkir antin í sambandi við brotsverkið ella beint eftir at vera tikin í at fremja brotsgerð; er ivi í einstøkum føri, ger tingið av.</p>
<p>Tingfólk hava eftir seinna stykki serliga víðkað framsøgufrælsi og kunnu í salinum, nevndunum ella aðrastaðni innan tinggátt siga alt, nevna øll nøvn, viðgera allar spurningar. 15. Landsstýri</p>
<p><em type="bold">Viðmerkingar </em></p>
<p>Formansskapurin hevur ta fatan, at valdsbýtið millum løgting og landsstýri eftir verandi stýrisskipanarlóg er óheppið. Ikki bara hevur skipanin virkað ov illa, men eisini eru prinsipiell lýti við skipanini. Formansskapurin hevur tí uppskot um grundleggjandi broyting av valdsbýtis-skipanini millum landsstýri og løgting.</p>
<p>Broytingin, formansskapurin skjýtur upp, tekur tí serliga tvey atlit. Tað fyrsta er til at betra um virknaðin. Í løtuni eru nakrar mekanismur og hugtøk sum missálit og landsstýrismannaábyrgd inni í skipanini, ið føroyskir politikarar ikki duga við ella kenna seg aftur í, og tí gera, at skipanin ikki virkar nóg væl. Í aðru atløgu og eisini fyri at betra um virknaðin (funktiónalitetin), men tó serliga av prinsipiellum, fólkaræðisligum orsøkum, er ætlanin at fáa meira samsvar millum vald og keldu til vald hjá landsstýri og løgmanni.</p>
<p>Valdsskákan millum útinnandi og lóggevandi myndugleikan hevur ikki nakra meining í skipan, sum sigur seg byggja á tingræði (parlamentarismu). Valdsskákan hongur einans saman, um útinnandi valdið hevur líknandi sterkt valdsgrundarlag sum kappingarneytin. Dømi er valdið hjá kongi undir einaveldinum (omanífrá) ella hjá einum modernaðum, fólkavaldum forseta við veru-ligum valdi (niðanífrá). Í tingræðisskipan er bara verulig valdsskákan millum andsstøðu á tingi og meiriluta á tingi; hjá okkum millum andstøðu sum minniluta og samgongu sum meiriluta, tí negativt tingræði hevur ikki vunnið frama her. At talan skuldi verið um valdsskákan millum landsstýrið við løgmanni og tingið hevur bara formligt innihald, men er í veruleikanum ein gyklan uttan veruligt innihald.</p>
<p>Nøkur dømi kunnu verða nevnd. Fedrarnir at stýrisskipanarlógini mettu, at løgmaður kundi skáka tingið við sínum rætti at skriva út val. Men hetta hevur lítið veruligt innihald. Løgmaður kann einans nýta hetta amboð, um hann longu hevur mist allar politiskar telvingarmøguleikar. Hann kann tá bara nýta hetta amboð defensivt og skriva út val sum eitt seinasta <span type="quote">“spark”</span>, men kann ikki nýta amboðið offensivt til at hótta tingið við. Hvat er tá veruliga virðið í amboðnum? Í øðrum lagi verður løgmaður eisini hildin at kunna skáka tingið við at nokta at staðfesta lógir. Danskur kongur áðrenn 1901 og verandi amerikanski forsetin kundu veruliga nýtt hetta amboð við eydnu og verið sitandi. Men ger Føroya løgmaður tað, er hann komin í andstøðu til tingið og kann tí ikki yvirliva. Hetta er tí, at keldan til hansara vald er ikki sjálvstøðug, eittnú beinleiðis frá fólkinum, men liggur hjá tinginum sjálvum. Hvar er so virðið í sýtingarrættinum? Sum eitt triðja kann løgmaður eftir ætlanini við stýrisskipanarlógini skáka tingið við sjálvstøðugum rætti til at velja sínar egnu ráðharrar ella landsstýrismenn. Men eisini henda heimild er bara formlig. Løgmaður hevur í veruleikanum onki vald í hesum sambandi. Ger hann ikki eftir viljanum hjá meirilutanum á tingi og samgonguflokkunum, verður ongin samgonga og tískil ongir landsstýrismenn valdir.</p>
<p>Danski kongurin kundi hinvegin velja ráðharrar sínar uttan mun til tingsins vilja frammanundan 1901. Amerikanski forsetin kann frít velja sær ‘stýrismenn’, men má fara í tingið at taka ímóti ráðum og fáa teir góðkendar har. Eru teir góðkendir, sita teir so, leingi forsetin vil, ella teir verða dømdir frá embætinum (sum sjáldan um nakrantíð hendur).</p>
<p>Fyri at betra um virknaðin hava vit skotið upp, at løgmaður og landsstýri verða styrkt, so tingið ikki skal kunna koyra løgmann og landsstýri frá uttan við serligum meiriluta. Hervið verður arbeiðsfriður at vænta í fýra ár sum undir gomlu stýrisskipanarlógini. Kortini sleppa tingmenn við serligum meiriluta at koyra landsstýrismenn og løgmann frá, um illgruni er um okkurt óregluligt. Fyri eisini at betra um virknaðin, men serliga av prinsipiellum, fólkaræðisligum orsøkum, verður løgmaður gjørdur veikari og missir nú sín rætt at skriva út val, staðfesta lógir og góðkenna landsstýrismenn. Á henda hátt verður tingræðið linkað, har tingið tilnevnir løgmann og landsstýri eina ferð og eftir hetta bara kann <span type="quote">“koma eftir teimum”</span> aftur gjøgnum serligan meiriluta.</p>
<p>At yngra stýrisskipanarlógin skapti eitt klárari (funktiónelt) valdsbýti millum ting og landsstýri var í ávísan mun skilagott. Men at yngra stýrisskipanarlógin eisini royndi at skapa valdsskákan millum ting og landsstýri og løgmann, samstundis sum landsstýri og løgmaður sótu upp á tingsins náði, var eitt misstak.</p>
<p>Verandi stýrisskipanarlóg hevur eisini prógvað, hvussu óveruligt markið er millum politisku og rættarligu ábyrgd landsstýrismanna, og hvussu illa politisku aktørarnir skilja munin. Tí skjýtur formansskapurin eisini upp, at onki mark verður millum hesi bæði sløgini av ábyrgd. Men tríggir fjórðingar av tingmonnum kunnu krevja landsstýrismenn ella løgmann frá, um teir ikki meta teir at hava umsitið sítt embæti á lógligan hátt. Tingið verður á henda hátt eitt slag av ríkisrætti. Men annars verður tingsins eftirlit, eftir at tingið hevur tilnevnt løgmann og landsstýri fyrstu ferð, bara at góðkenna ella ikki góðkenna landsstýrismenn og annars við serligum fleirtali at kunna koyra teir og løgmann frá eftir regluni um ábreiðslu. §58. <em type="bold">Løgmaður </em>(1) Løgtingið skipar løgmansval. Løgmansskeiðið fylgir tingskeiðinum.(2) Heldur tingið, at løgmaður hevur ikki umsitið embæti sítt á lógligan hátt, kann tingið geva ábreiðslu og krevja, at hann fer frá. Tá skipar løgtingsformaður fyri hoyring, har tingið setur fram ábreiðslur sínar. </p>
<p>Atkvøða tríggir fjórðingar fyri, fer løgmaður frá.</p>
<p>Síðan tekur varaløgmaður við.</p>
<p><em type="bold">Viðmerkingar </em></p>
<p>Fyrra stykki sigur, at løgtingið skipar løgmansval, og at løgmansskeiðið byrjar og endar við tingskeiðinum. Tískil er ikki møguleiki fyri sum nú, at løgmaður frá farnu samgongu kann verða sitandi, hóast nýtt ting er komið saman eftir val. Hetta seinasta er avleiðing av, at løgmaður er legitimeraður av tinginum ella fólkinum beinleiðis og hevur tískil tí ongan rætt í sær sjálvum sum eftir verandi skipan við negativum tingræði. At tingið skipar løgmansval merkir einans, at tingið stendur fyri tí praktiska í hesum sambandi. Um tingið yvirhøvur skal velja løgmann ella ikki, verður ásett á øðrum stað.</p>
<p>Seinna stykki skipar part av teimum viðurskiftum, ið greind eru omanfyri í almennu viðmerkingunum til fimtanda kapittul. Her verður ásett, at tingið kann seta fram ábreiðslu og krevja løgmann frá, um illgruni er um okkurt, sum ikki er í samsvari við lógina. Men tingið virkar sjálvt sum ríkisrættur, og tríggir fjórðingar mugu atkvøða fyri, áðrenn løgmaður noyðist frá. Eisini er ásett, at varaløgmaður í slíkum føri kemur í løgmans stað. §59. <em type="bold">Landsstýri </em>(1) Løgmaður situr í landsstýrinum saman við landsstýrismonnum. Løgmaður ger av, hvør er varaløgmaður.(2) Løgmaður skjýtur upp landsstýrismannaevni. </p>
<p>Løgtingið góðkennir landsstýrismenninar.(3) Er løgmaður tingvaldur, skulu landsstýrismenn vera tingmenn.</p>
<p><em type="bold">Viðmerkingar </em></p>
<p>Fyrsta stykki er almenn áseting um, at landsstýrið er samansett av løgmanni og landsstýrismonnum, og at løgmaður eisini velur varaløgmann.</p>
<p>Sum greitt frá omanfyri í almennu viðmerkingunum til kapittul fimtan, er tað mest formalitetur og lítil veruleiki í, at stjórnarleiðarin velur ráðharrarnar í skipan við tingræði. Tí er áseting um hetta í øðrum stykki, ið gevur løgmanni rætt til at skjóta upp landsstýrismannaevni, men krevur at tingið skal góðkenna landsstýrismenninar.</p>
<p>Ætlanin við ásetingini í triðja stykki er, at stjórnarskipanin ikki skal gera av, hvørt løgmaður er fólkavaldur ella ikki. Væntandi er tó, at skipanin við tingvaldum løgmanni fer at halda fram.</p>
<p>Spurningar um bygnað av stjórnarstovnum sum løgmanni kann tó vera skilagott ikki at leggja ov fastar, men heldur lata skipanina og fólkið hava frælsi til at velja frá tíð til aðra. Í sambandi við løgmansval eru ikki so avgerðandi áhugamál sum til dømis á rættindaøkinum, ið tala fyri at grundfesta ávísa reglu. Men triðja stykki ásetur tó, at grundarlag landsstýrismanna skal verða í samsvari við fólkaræðisligu legitimering løgmans. Er løgmaður fólkavaldur, tá hevur hann fólkaræðisliga eins trygga grund og tingið, og tí er ikki neyðugt, at hansara landsstýrismenn tá hava fólksligt mandat. Men er løgmaður einans tingvaldur, fær samlaða landsstýrið ov vánaliga fólkaræðisliga legitimatión við landsstýrismonnum, sum einans eru valdir av einum óbeinleiðis valdum løgmanni. Tí skulu landsstýrismenn sambært triðja stykki verða styrktir við kravi um at vera valdir á ting, um løgmaður ikki beinleiðis er valdur av fólkinum. §60. <em type="bold">Landsstýrismenn </em>(1) Løgmaður kann loysa landsstýrismenn úr starvi.(2) Løgtingið kann krevja landsstýrismann frá sambært mannagongdini viðvíkjandi ábreiðslu. </p>
<p><em type="bold">Viðmerkingar </em></p>
<p>Løgmaður hevur í fyrra stykki varðveitt rættin til at loysa landsstýrismenn úr starvi. Sum ávíst í sambandi við viðmerkingarnar til greinarnar fimtiogátta og fimtiognýggju omanfyri, er ongin realitetur í, at løgmaður undir verandi skipan tilnevnir landsstýrismenninar. At hann ger tað er bara ein formalitetur, tí meirilutin í tinginum tekur avgerð í veruleikanum. Men eftir verandi skipan hevur tingið kortini ikki <em type="italic">veruliga </em>ræðið á, um løgmaður loysir landsstýrismenn úr starvi ella ikki. Sum leiðari av landsstýrinum er tað tí ein ávís meining í at lata løgmann varðveita hesa heimild, hóast landsstýrismenninir kortini ikki skulu kunna tilnevnast uttan tingsins góðkenning. </p>
<p>Sambært stykki tvey, kann tingið krevja landsstýrismenn frá eftir somu reglum um ábreiðslu, sum eru galdandi fyri løgmann, sí annað stykki í grein fimtiogátta omanfyri við viðmerkingum. §61. <em type="bold">Starvsstjórn </em>(1) Løgmaður kann biðja fólk fyribils røkja landsstýrissess ella annan sess, sum tingið skal góðkenna. </p>
<p>Tann, ið soleiðis starvast, kann bert gera tað, ið neyðugt er. Somuleiðis kann landsstýrið bert gera tað neyðugasta, tá val er útskrivað.</p>
<p><em type="bold">Viðmerkingar </em></p>
<p>Í seinna liði í hesi grein er óskrivað regla fest í stjórnarskipanina um starvsstjórn. Vanligt hevur verið í fólkaræðisligum londum, at stjórn, sum bíðar eftir at fáa endurnýggjað fólkaræðisliga mandatið, ikki heldur seg hava legitimitet til at fremja politiskt litaðar avgerðir. Men hetta má ikki verða misskilt so, at ongar avgerðir kunnu verða tiknar; tað kunnu tær, bert tær ikki hava politiskan dám.</p>
<p>Í fyrra liði í hesi grein er eisini áseting um, at fólk, ið fyribils røkir landsstýrissess ella annað starv, sum tingið skal góðkenna, bara kann gera tað mest neyðuga á líknandi hátt sum tá landsstýrið virkar sum starvsstjórn. §62. <em type="bold">Málsøki </em>(1) Løgmaður býtir tey málsøki millum landsstýrismanna, sum tingið ikki hevur býtt ella lagt til óheftar stovnar.(2) Landsstýrismenn fáa tær heimildir, sum í siðvenju ella lóg eru lagdar til tey málsøki, teir hava fingið. </p>
<p><em type="bold">Viðmerkingar </em></p>
<p>Í stykki eitt verður gjørt upp við verandi skipan og frælsi løgmans at býta málsøkini millum landsstýrismenn. Nú kemur tingið í hásætið, soleiðis at løgmaður einans hevur heimild at býta málsøki millum landsstýrismenn, um tingið ikki hevur tikið støðu um annað býti.</p>
<p>Stykki tvey er ætlað at vera eitt slag av uppbloytan í mun til verandi stýrisskipan. Ábyrgdarøkini millum landsstýrismanna laga seg sambært siðvenju og umstøðum, um ikki tey eru ásett við lóg, og grund er ikki altíð til at upprokna tey tømandi. §63. <em type="bold">Samskipan </em>(1) Løgmaður boðar regluliga til landsstýrisfundar.(2) Landsstýrið tekur í felag støðu til lógir, samtyktir og fíggjarætlan, ið skulu leggjast fyri tingið. </p>
<p><em type="bold">Viðmerkingar </em></p>
<p>Fyrra stykki er áseting um samskipandi og stýrandi uppgávur løgmans sum formans landsstýrisins.</p>
<p>Sambært øðrum stykki er landsstýrið politiskt at meta sum ein eind, tó uttan at hetta undirgrevur skipanina við ráðharraábyrgd. §64. <em type="bold">Eftirlit </em>(1) Løgmaður ansar eftir, at landsstýrismenn sita um málsøkini á lógligan og fullgóðan hátt. </p>
<p><em type="bold">Viðmerkingar </em></p>
<p>Hetta er rættarligi standardurin um, at løgmaður sum stjórnarleiðari hevur ábyrgd og eftirlit við ráðharrum sínum. Henda áseting hevur sum aðrir standardir onki objektivt innihald. Hevur fólkið, sum skal samtykkja hesa stjórnarskipan, ikki við dømum víst á, hvat meinast við <span type="quote">“fullgott”</span>, so ber ikki til at leggja týdningin fastan, fyrr enn ásetingin er tulkað í praksis av røttu royndar- og eftirlitisstovnum. Týdningarmikið er tó, at henda ásetingin ikki verður tulkað so vítt, at hon tømir ráðharraskipanina fyri innihald. 16. Dómstólar</p>
<p>Frá uppruna var partur av tingstarvinum at rætta lóg, at døma í trætumálum og rætta ella mýkja lógina eftir teimum veruligu umstøðunum. Merki síggjast í helluni á Tinganesi eftir teimum støðum, har ymsu løgrætturnar sótu.</p>
<p>Við ásetingum í kapitlinum um dómstólar gerst rættarskipanin aftur týðandi partur av stjórnarskipan</p>
<p>Føroya. §65. <em type="bold">Dómstólar </em>(1) Dómstólarnir í Føroyum eru løgrætturin og teir lægru rættir, ið skipaðir verða, umframt slíkir felags rættir, sum løgtingið viðurkennir. Aðrar dómstólar kann landið ikki seta, men bert skipa framferðina hjá nevndu stovnum. <em type="bold">. </em></p>
<p><em type="bold">Viðmerkingar </em></p>
<p>Stjórnarskipanin byggir á, at rættirnir eru partur av valdsbýtinum og valdskákanini. Eftir hesi áseting skal vera ein skipan við tveimum instansum. Teir lægru rættirnir upplýsa málini og siga dóm um allar spurningar. Løgrætturin skal samskipa venjuna, royna lógarfatanina og mannagongdir og rætta lógina sum lýst aðrastaðni í stjórnarskipanini. 17. Kommunur</p>
<p><em type="bold">Viðmerkingar </em></p>
<p>Sum vanligt í londum á okkara leiðum, verður kommunala sjálvstýrið tryggjað í stjórnarskipanini.</p>
<p>Kommunala sjálvstýrið skal alment tryggja, at ávísar avgerðir verða tiknar so nær borgarunum sum møguligt. Men eisini skal ásetingin verja lív og trivnað í teimum lokalsamfeløgum, sum</p>
<p>Føroyar frá gamlari tíð hava verið sundurbýttar í. §66. <em type="bold">Kommunur </em>(1) Føroyar eru skipaðar í kommunur undir landsins eftirliti.(2) Kommunurnar hava heimild at skipa viðurskiftini á staðnum eftir egnum fortreytum, eisini í millumkommunalum samstarvi. Kommunurnar hava rætt at líkna á skatt til tess at fíggja viðurskifti síni. (3) Kommunurnar tryggja búseting og trivnað á øllum plássum í kommununi. Kommunusjálvræðið verður framt við virðing fyri rættindum borgaranna. </p>
<p><em type="bold">Viðmerkingar </em></p>
<p>Fyrsta stykki hevur mest týdning sum staðfesting av, at landið er skilt sundur í lokalar eindir, ið verða nevndar kommunur. Í orðinum <span type="quote">“eftirliti”</span> liggur, at kommunurnar eru undirskipaðar landi-num. Á hvønn hátt kommunurnar eru undirskipaðar landinum er tó ikki ætlanin at áseta í stjórnar-skipanini. Um talan einans skal verða um eitt løgligt eftirlit, sum nú, ella eitt breiðari eftirlit, ið eisini metir um tað skilagóða við politiskum tiltøkum, má vera latið til samfelagsmenning og ymiskar politiskar meirilutar at gera av heldur enn at leggja tað fast í stjórnarskipanini. Tá ið samspælið millum lokalu samfeløgini og felags heildina eru og hava verið politiska viðkvæm evni, eigur hetta økið ikki at verða ásett so neyvt, at náttúrlig politisk menning verður tarnað.</p>
<p>Føroyar eru sum land ein eind, og samveldisskipan er ikki. Tí má ásetingin verða skild so, at landið hevur skyldu til at tryggja, at kommunalt sjálvræði er í landinum, men landsmyndugleikarnir tó sjálvir gera av, hvørjum stigi hetta sjálvræðið skal vera á. Tískil hava landsmyndugleikar, løgtingið, víðar ræsur at áseta innihaldið í kommunala sjálvræðinum.</p>
<p>Í øðrum stykki verður nú eisini givin kommununum greið heimild til at líkna á skatt.</p>
<p>Orðini í triðja stykki um, at kommunurnar tryggja búseting og trivnað á øllum plássum í kommun-uni, kunnu vera ein áminning í sambandi við samanleggingarrákið, ið hevur verið í landinum í hesum døgum. Kommunusamanlegging er ikki bara góð. Tvørturímóti er vandi fyri, at gomul lokalsamfeløg vera uttan fyri ávirkan í sambandi við samanlegging. Tí eigur stjórnarskipanin at senda boð til kommunurnar um at tryggja fjøltáttaða bygging og menning.</p>
<p>Orðingin seinast í triðja stykki um, at kommunala sjálvræðið verður framt við virðing fyri rættind-um borgaranna er ætlað at leggja dent á, at kommunurnar skulu virða mannarættindi og onnur rættindi staðfest í lóg ella siðvenju. Virði í hesum er fyrst og fremst retoriskt og pedagogiskt; kommunur eru ofta naskar ella harðligar við rættindi hjá borgarum, tí henda áminning. 18. Aðrir stovnar §67. <em type="bold">Aðrir óheftir stovnar </em>(1) Óheftir stovnar fáa vald eftir hesi skipan ella sambært tinglóg. Løgtingið kann áseta, at tingið skal góðkenna evstu leiðslu í óheftum stovnum. </p>
<p><em type="bold">Viðmerkingar </em></p>
<p>Við aðrar óheftar stovnar verður serliga hugsað um sokallaðar nevndir og ráð. Fáa slíkir óheftir stovnar vald eftir hesi stjórnarskipan, eru teir óheftir av øllum politiskum myndugleikum undir stjórnarskipanini, eisini tinginum. Oftast hava teir tó fingið sjálvstøðugar heimildir við tinglóg, og tá kann tingið ráða teimum, men vanliga ikki aðrir stovnar. Fyri at tingið fær sum mest av ávirkan á, hvør fær so víðar heimildir sum at leiða óheftar stovnar, kann tingið uttan mun til, um óheftu stovnarnir eru heimilaðir í hesi stjórnarskipan ella tinglóg, krevja at góðkenna evstu leiðsluna í stovnunum. §68. <em type="bold">Landssakførari. </em>(1) Løgtingið kann góðkenna landssakførara at taka sær av rættarmálum landsins og at veita landsins stovnum ráð. </p>
<p><em type="bold">Viðmerkingar </em></p>
<p>Henda grein heimilar skipan, ið finst í øðrum londum enn teim norðurlendsku, og hevur við sær, at løgtingið góðkennir, at landið stovnar sakførararembæti at taka sær av revsirættarmálum og møguliga eisini sivilu rættarmálum landsins, umframt at vera ráðgevi hjá landsins stovnum. Verður slík skipan sett á stovn, fer hon at yvirtaka uppgávurnar hjá verandi fútaembæti, umframt helst eisini at hava breiðari virkisøki. 19. Lóggávuvald</p>
<p><em type="bold">Viðmerkingar </em></p>
<p>Valdið at geva almennar lógir er mest víðfevnda valdið í stjórnarskipanini. §69. <em type="bold">Lóggávuvald </em>(1) Løgtingið hevur lóggávuvaldið.(2) Landsstýrið kann tó leggja fram uppskot fyri løgtingið. <em type="bold">. </em></p>
<p><em type="bold">Viðmerkingar </em></p>
<p>Ásetingin tekur í aftur verandi skipan §70. <em type="bold">Lóggávuheimild </em>(1) Løgtingið kann lóggeva til tess: (1)(1) at uppfylla og skipa hesa stjórnarskipan,(1)(2) at skipa og tryggja búskapin,(1)(3) at tryggja og veita lóg og landaskil,.(1)(4) at veita og virða vælferð og trygd,(1)(5) at virða og fremja fólksins rættindi.(2) Løgtingið kann ikki geva lógir, sum av røttum eru dómar ella avgerðir ella skulu skipast eftir øðrum mannagongdum eftir hesi skipan ella stríða ímóti rættindum fólksins. <em type="bold">. </em></p>
<p><em type="bold">Viðmerkingar </em></p>
<p>Stjórnarskipanin byggir á ta fatan, at fólkið við at taka undir við skipanini letur tinginum vald at samtykkja lógir. Ásetingin reksur úttømandi upp tær heimildir, sum tingið fær. Heimildirnar eru víðfevndar, og virði teirra er, at tann, ið setur fram uppskot um tinglóg skal vísa, hvørja heimild tingið brúkar ítøkiliga. Orðaskiftið kemur so at vísa, um tingmenn, fólkið og at enda royngarstovnarnir halda heimildina vera í lagi. §71. <em type="bold">Lóggávumannagongd </em>(1) Uppskot kunnu leggjast fyri tingið frá ólavsøku til mikkjalsmessu. Síðan kunnu uppskot bert leggjast fram, um tríggir tingmenn av fýra viðmæla.(2) Eftir val falla øll framløgd uppskot burtur.(3) Eftir framløgu beinir tingformaðurin uppskot í nevnd. Nevndirnar kunnu skipa almennar hoyringar og annars tær kanningar, ið neyðugar eru. Nevndirnar kunnu skjóta upp broytingar innan karmarnar á lógini.(4) Síðan skulu uppskot fyri tríggjar ferðir á tingi. Eftir aðru viðgerð kunnu bert átøkar broytingar gerast.(5) Nú er tinglóg samtykt; ger tingformaðurin hana kunnuga í kunngerðarblaði. Lógin fær tá gildi á ólavsøku komandi ella seinni sum samtykt.(6) Tríggir av fýra tingmonnum kunnu samtykkja, at lóg fær gildi beinanvegin ella við afturvirkni. </p>
<p><em type="bold">Viðmerkingar </em></p>
<p>Hetta er ein av teimum fáu greinunum – sí serliga fyrsta stykki – sum beinanvegin verður ein munandi ábót av verandi skipan. Verandi skipan hevur ført við sær, at góð tíð er at fyrireika lógaruppskot – grundlógararbeiðið sjálvt er framúrskarandi dømi um tað. Fyrisiting og løntir serfrøðingar smíða og fyrireika í árávís. Beint eftir ársskifti verður uppskotið við viðmerkingum sent til skrivliga hoyring við 14. daga freist, sum bara nøkur heilt fá feløg og stovnar veruliga megna, so verður tað viðgjørt á landsstýrisfungi, og so samgongufundi, har samgongutingmenn næstan hvørja einastu ferð kenna seg ørkymlaðar og uttan stórvegin ávirkan. Framløgan á tingi er umleið 1. mars saman við øllum øðrum uppskotum, og so fær tingið umleið hálvan annan mána at viðgera uppskotini, sum samgongumeirilutin samtykkir, um ikki hann finnur sera góðar grundir fyri at atkvøða ímóti uppskotinum.Við hesi mannagongd noyða vit fyrisitingina at brúka summarið til síðstu fyrireikingarnar, og so verða øll uppskotini løgd fram í senn, og tingi sjálvt kann síðani býta viðgerðina um alt tingárið, helst tekur tingið tey mest átroðkandi og áhugaverdu fram fyrst.</p>
<p>Møguliga verður undirnevndir settar at kanna summi uppskot, møguliga verða almennar hoyringar um summi. Í øllum førum fær tingið eitt sindur av tí veruliga lóggevandi valdinum aftur; almenna og fakliga orðaskiftið fær somuleiðis tíð at taka seg upp og mennast. Í tveimum førum noyða vit samgonguna at gera semju við andstøðuna. Fyri tað fyrsta, um uppskot koma fram ov seint, so má samgongan grundgeva fyri tí. Fyri tað annað, um uppskot skulu hava gildi áðrenn vanliga tíð (á tingsins nýggjári – ólavsøku), tá má samgongan somuleiðis hava sínar góðu grundir. §72. <em type="bold">Millumlandalógir </em>(1) Nú kann løgtingið mæla til lógir sambært samveldisskipan ella sáttmála; tá skal framferðin vera tann sama sum við øðrum tinglógum. </p>
<p><em type="bold">Viðmerkingar </em></p>
<p>Samveldisskipan gevur ofta eins og eftir verandi skipan limlandi høvi at mæla til felags lógir.</p>
<p>Somuleiðis er vanligt, at millumlanda sáttmálar fáa virkni eins og tinglógir í sáttmálalondunum.</p>
<p>Ásetingin ger, at slíkar lógir skulu viðgerast eins og tinglógir.</p>
<p>Vísur tað seg, sáttmáli óvæntað fekk virkni sum innlendislóg, kemur hann undir regluna um, at lógir samtyktar sum tinglógir vinna á óvart samtyktar felagslógir. §73. <em type="bold">Kunngerðarlóg </em>(1) Løgtingið kann veita landsstýrismonnum ella óheftum stovnum heimild at áseta almennar reglur í kunngerð.(2) Kunngerðir mugu ikki stríða móti heimildini ella fara út um hana.(3) Nú býður kunngerð tinginum ímóti; tá kann tingið samtykkja, at kunngerðin fer úr gildi. </p>
<p><em type="bold">Viðmerkingar </em></p>
<p>Gamla hugtakið fyri alment galdandi reglur var ‘lag’ – í fleirtali ‘løg.’ Talan er um eina mynd, ein metafor, reglurnar liggja sum løg; hvør samtykt er nýtt lag. Nútíðarorðið ‘lóg’ er hermiorð eftir danska orðinum ‘lov’ – í fleirtali ‘love.’ Danska orðið er helst av sama uppruna sum tað føroyska, men danska orðið hevur við tíðini fingið merkingina ‘tinglóg,’ lóg samtykt á tingi. Sama orðið er sum lániorð í enskum máli – ‘law’ – við upprunatýdninginum, nevniliga ‘alment galdandi reglur.’ Í stjórnarskipanini er ‘lóg’ brúkt í nútíðarforminum, men í almenna týdninginum. Tí eru kunngerðir at meta sum lógir, alment galdandi reglur.</p>
<p>Kunngerðir, sum vit kenna tær, eru sjálvsat greitt brot við gomlu hugmyndina um, at bert tingið gevur lógir. Men, tað er so mangt, sum brýtur við hesa hugmynd, ið helst aldrig hevur verið í gildi, í øllum førum ikki her hjá okkum. Fyri tað fyrsta hava vit í samveldisstøðu altíð fleiri lóggevarar, síðani merkir uppskotsrættur hjá stjórnini, at stjórnin eigur týðani part í lóggávuni, vetorættur er annað dømi, og síðani eru tað reglur, ið landsstýrismenn ella aðrir fyrisitandi stovnar áseta. At fornokta hetta út frá einum ideali, ger ikki idealið meiri veruligt. Tí heldur stjórnarskipanin fast um orðið ‘kunngerðarlóg’.</p>
<p>Fyrsta stykki staðfestir, at upphavi til kunngerðir má vera heimild frá tinginum. Hesa heimild kann tingið lata landsstýrinum alment, um so er kann løgmaður flyta hana. Tingið kann eisini lata landsstýrismanni við ávísum málsøki heimildina, ella óheftum stovni, sum virkar sambært heimildarlóg tingsins.</p>
<p>Annað stykki avmarkar innihaldliga valdið at gera lóg í kunngerð til heimildina. Er ivi um heimildina, fylgir tað av heimildarregluni (§ 42), at ógreiða fellur fyri rættvísi, verða til dømis lagdar tyngjandi byrðar á borgaran og ógreiða er um heimildina, skulu royndarstovnar (kærunevndir, rættir, fólksinsumboðsmaður) átala hetta og seta átiknu heimildina til viks.</p>
<p>Triða stykki rættar nakað uppaftur uppá ta forskjóting í valdinum, sum er hend við venjuni at lata stjórn og fyrisiting gera lóg í kunngerð. Nú kann tingið samtykkja at seta úr gildi kunngerðarlógir.</p>
<p>Tingið kann tó bert seta alla kunngerðina úr gildi, ikki partvís ógilda. 20. Stjórnarvald</p>
<p>Stjórnarvald er tað útinnandi, fremjandi og fyrisitandi valdið. §74. <em type="bold">Stjórnarstovnar </em>(1) Landsstýrið er ovasti stjórnarstovnur.(2) Heimildir kunnu sambært lóg ella tingsamtykt ella fyriskipan løgmans latast einstøkum landsstýrismonnum ella óheftum stovnum. </p>
<p><em type="bold">Viðmerkingar </em></p>
<p>Fyrra stykki sigur, at landsstýrið er ovasti myndugleiki innan útinnandi valdið.</p>
<p>Seinna stykki tekur í aftur nakað av tí, sum er ásett í grein sekstiogtvey um heimildir løgmans yvir málsøkjum hjá landsstýrismonnum og óheftum stovnum. Lisin í samanhangi við fyrru greinina hevur seinna stykki í hesi grein við sær, at løgmaður kann lata landsstýrismonnum og óheftum stovnum heimildir, um ikki tingið við lóg ella samtykt hevur lagt seg út í hesi viðurskifti. §75. <em type="bold">Stjórnarstarv </em>(1) Stjórnarstovnarnir skulu fremja, halda og útinna hesa skipan og allar tinglógir. </p>
<p><em type="bold">Viðmerkingar </em></p>
<p>Almenn áseting um, at útinnandi myndugleikarnir skulu halda hesa skipan og tinglógir.</p>
<p>Verður henda skylda ikki hildin, kunnu stjórnarstovnarnir vænta átalu ella tiltøk frá eftirlitismyndugleikunum. §76. <em type="bold">Fyrisiting </em>(1) Á hvørjum málsøki skal vera fyrisiting skipað samsvarandi greiðari heimild. </p>
<p><em type="bold">Viðmerkingar </em></p>
<p>Henda grein, um at hvørt málsøki skal hava sína fyrisiting, sigur í veruleikanum nakað rættiliga sjálvsagt. Men henda fyrisiting skal vera skipað sambært greiðari heimild, ið merkir, at skipanin av fyrisitingini skal kunna førast aftur til vilja tingsins ella løgmans. 21. Dómsvald</p>
<p><em type="bold">Viðmerkingar </em></p>
<p>Kapittulin hevur ásetingar um dómsvald. Meðan Føroyar eru í samveldi, fylgir tað av heimildini at gera samveldisstáttmála sum til dømis heimastýrisskipanina, at dómsvaldið kann vera felags ella skipað sum bæði lands- og samveldisdómstólar. §77. <em type="bold">Løgrættur </em>(1) Løgrætturin er ovasti dómstólur í Føroyum. <em type="bold">. </em></p>
<p><em type="bold">Viðmerkingar </em></p>
<p>Ásetingin staðfestir, at bert ein dómstólur skal vera tann ovasti í Føroyum. Aðrir stovnar kunnu tó sambært samveldisstøðu hava vald omanfyri tann ovasta føroyska dómstólin. §78. <em type="bold">Dómsvald </em>(1) Dómstólarnir royna øll mál um revsing, trætur millum manna og fyrisitingarmál. Løgtingið kann tó lata fyrisitingarligar dómstólar taka sær av trætu og fyrisitingarmálum. Hesi mál kunnu síðan altíð leggjast fyri vanligu dómstólarnar.(2) Dómstólarnir skulu døma eftir lógini, rætta lógina og gera lóg á, har ongin lóg er. (3) Dómstólarnir skulu royna allar lógir, kunngerðir, avgerðir og aðra almenna framferð og tryggja, at henda skipan verður hildin.(4) Nú er dómstólur varur við skeiva framferð; tá kann hann velja betri tulking uttan afturvirkni.(5) Nú er rættur varur við eldri lóg, ið stríða kann móti stjórnarskipanini; tá kann hann velja at senda tinginum hana til samtyktar av nýggjum. </p>
<p><em type="bold">Viðmerkingar </em></p>
<p>Dómsvald er valdið at døma um bæði stjórnarskipan, tinglóg, siðvenju og øll onnur viðurskifti, ið hava at gera við rættindi og skyldur.</p>
<p>Fyrsta stykki lýsir teir tríggjar høvuðstættirnar í dómsmálum. Revsimál eru mál um brot móti tinglógum. Trætumál eru mál um trætur millum borgaranna innanhýsis, grundað á lógir, siðvenju, avtalur ella annað grundarlag. Fyrisitingarmál eru mál millum myndugleikar og borgarar.</p>
<p>Stjórnarskipanin leggur upp til, at hesi verða skipaði øðrvísi og betur enn higartil sum ein høvuðstáttur fyri seg heldur enn sum partur av borgarligum trætumálum. 22. Fíggjarvald</p>
<p><em type="bold">Viðmerkingar </em></p>
<p>Fíggjarvaldið er valdið at krevja inn skatt, játta útreiðslur og annars ræða og skipa fíggjarstøðu og búskaparmál landsins. §79. <em type="bold">Skattur </em>(1) Ongin skattur skal líknast á uttan við greiðari heimild í lóg.(2) Skattur kann ikki líknast á við afturvirkni. </p>
<p><em type="bold">Viðmerkingar </em></p>
<p>Ásetingin staðfestir hvar elligamlar grundreglur, at skattur skal vera heimilaður í lóg, og at skattur ikki skal líknast á við virkni longur aftur enn tann dagin, tá uppskotið um skattin ella skattingarregluna var lagt fram. §80. <em type="bold">Fíggjarætlan </em>(1) Landsins stovnar kunnu ikki gjalda útreiðslur uttan heimild í landsins fíggjarætlan, dómi ella aðrari fíggjarheimild.(2) Fram til apríl kunnu útreiðslur gjaldast eftir farnu fíggjarætlanini.(3) Óheftir stovnar nýtast ikki at vera við á fíggjarætlan landsins.(4) Heimildarlógir og almennir sáttmálar kunnu treyta, at fíggjarkrøv krevja játtan. </p>
<p><em type="bold">Viðmerkingar </em></p>
<p>Ásetingin skipar fíggjarætlan landsins, ið ikki longur skal eita fíggjarlóg.</p>
<p>Fyrsta stykki staðfestir verandi rættarstøðu, at landsins útreiðslur skulu hava heimild í fíggjar-æltanini, dómi ella aðrari javnlíkari fíggjarheimild.</p>
<p>Annað stykki endurtekur galdandi skipan.</p>
<p>Triða stykki staðfestir, at óheftir stovnar, sum kortini eru almennir, røkja almennar uppgávur ella á annan hátt eru alment viðurkendir ella heimilaðir, ikki nýtast at vera á fíggjarætlanini. Í hesum liggur eisini, at óheftir stovnar kunnu vera á fíggjarætlanini eftir avmarkaðari skipan, eittnú einans við eini nettojáttan.</p>
<p>Fjórða stykki ásetir, at heimildarlógir og almennir sáttmálar kunnu áseta, at útgoldið verður einans sambært játtan. Hetta merkir, at tingið til dømis í heimildarlóg kann skipa ein studning til bjálving og í lógini áseta treytir og skipan í samband við hendan stuðul. Hvussu nógv útgoldið verður nýtist tó ikki at standa í heimildarlógini, men fylgir av, hvussu nógv tingið játtar á hvørjum ári. §81. <em type="bold">Játtanarskipan </em>(1) Almenn játtanarskipan skal samtykkjast sum tinglóg. </p>
<p><em type="bold">Viðmerkingar </em></p>
<p>Eins og rættarskipanin og útinnandi fyrisitingin hava sínar lógir um skipan og mannagongdir, skal eisini ein tann fíggjarligi tátturin av virkinum hjá almennum stovnum skipast nærri í eini tinglóg. Henda tinglóg skal loysa av rundskriv og vegleiðingar, ið higartil hava verið. Lógin skal greitt siga, hvussu landsins fíggjarfyrisiting skal virka. §82. <em type="bold">Mannagongd </em>(1) Landsstýrið leggur fyri mikkjalsmessu fram uppskot um fíggjarætlan landsins fyri komandi ár.(2) Er fíggjarætlanin ikki samtykt fyri árskifti, skal landsstýrið leggja fram uppskot um fyribilsjáttan.(3) Tingið viðger fíggjarætlanina á trimum fundum, umframt í nevnd.(4) Tingið tekur ímóti serligum umbønum frá dómstólunum og óheftum stovnum.(5) Allar metingar í fíggjarætlanini skulu óheftir stovnar gera. </p>
<p><em type="bold">Viðmerkingar </em></p>
<p>Eins og rættarskipanin og útinnandi fyrisitingin hava sínar lógir um skipan og mannagongdir, skal eisini ein tann fíggjarligi tátturin av virkinum hjá almennum stovnum skipast nærri í eini tinglóg. Henda tinglóg skal loysa av rundskriv og vegleiðingar, ið higartil hava verið. Lógin skal greitt siga, hvussu landsins fíggjarfyrisiting skal virka. §83. <em type="bold">Fíggjarnevnd </em>(1) Løgtingið velur eina fíggjarnevnd at fylgja við og ummæla øll fíggjar og búskaparviðurskifti landsins. </p>
<p><em type="bold">Viðmerkingar </em></p>
<p>Fíggjarnevndin virkar eftir teirri siðvenju, ið tekur seg upp í virki hennara. §84. <em type="bold">Eykajáttan </em>(1) Løgtingið kann veita landsstýrinum ella øðrum stovnum eykajáttan.(2) Nú hevur mál skund ella er lítið týðandi; tá kann fíggjarnevndin veita eykajáttan. </p>
<p><em type="bold">Viðmerkingar </em></p>
<p>Eykajáttan krevst á hvørjum ári, tí tann árliga fíggjarætlanin kann ikki forútsíggja allar útreiðslur og inntøkur. Fyrra stykki staðfestir verandi sið, meðan seinna stykki ásetir, at mál, ið hava skund ella politiskt eru lítið týðandi kunnu avgreiðast í fíggjarnevndini. Ting- og játtanarskipanirnar skipa hetta nærri. §85. <em type="bold">Roknskapir </em>(1) Landsstýrið og allir óheftir stovnar leggja innan seks mánaðir eftir fíggjarárslok roknskapir sínar til góðkenningar á tingi. </p>
<p><em type="bold">Viðmerkingar </em></p>
<p>Ásetingin staðfestir verandi skipan. §86. <em type="bold">Grannskoðan </em>(2) Løgtingið velur nakrar løgtingsmenn at vera løgtingsgrannskoðarar.(3) Løgtingið velur eisini landsgrannskoðara at kanna og ummæla allar almennar roknskapir. </p>
<p><em type="bold">Viðmerkingar </em></p>
<p>Ásetingin staðfestir verandi skipan. §87. <em type="bold">Landsbanki </em>(1) Landsbankin skal umsita fæ landsins og tey fíggjar og búskaparmál, sum ikki eru løgd landsstýrinum at umsita.(2) Eftir uppskoti frá løgmanni velur løgtingið triðjahvørt ár tríggjar nevndarlimir bankans at sita í seks ár. </p>
<p>Nevndin velur stjórn bankans.</p>
<p><em type="bold">Viðmerkingar </em></p>
<p>Ásetingin staðfestir týdning og uppgávur landsbankans. Landsbankin verður sera óheftur stovnur við egnari leiðslu, ið tingið skal góðkenna. §88. <em type="bold">Búskapargrunnur </em>(1) Landsbankin skal umsita búskapargrunn.(2) Metir landsbankin tað ráðiligt, kann grunnurin lata av vinninginum í landskassan ella at býta millum íbúgvanna í landinum. </p>
<p><em type="bold">Viðmerkingar </em></p>
<p>Búskapargrunnurin skal vera eitt amboð at varveita fíggjarfæ landsins. Tann óhefti landsbankin umsitur grunnin. Sitandi landstýri og ting eru ikki kravd at seta nakrar inntøkur hjá landinum í grunnin. Tað stendur teimum frítt at játta pengar í grunnin. Men, er fæ lagt í grunnin, ræður landsbankin fyri, nær tað verður latið úr aftur. Landsbankin kann tá velja antin at lata pengarnar fara í landskassan um árligu fíggjarætlanina ella býta avkastið javnt millum íbúgvanna í landinum.</p>
<p>Ósemja er, hvør av hesum hættum er tann frægari. Framtíðin fer at ráða yvir hesum, tað velst um, hvønn løgmaður skjýtur upp, og hvønn tingið góðtekur sum lim í stýrinum. 23. Eftirlitisvald</p>
<p><em type="bold">Viðmerkingar </em></p>
<p>Í fólkaræðissamfelag er eftirlitisvaldið av stórum týdningi. Mong sløg av eftirlitum eru, bæði eftirlit hjá dómstólum við tingi og fyrisiting, eftirlit hjá tingi við fyrisiting og eftirlit hjá umboðs-manni við fyrisiting. §89. <em type="bold">Eftirlitisvald </em>(1) Dómstólarnir ansa eftir, at henda skipan og lógir verða hildnar og royna framferð. Løgtingið ansar eftir, at landsstýrið og fyrisitingin virka sambært lóg og politiska viljanum. </p>
<p><em type="bold">Viðmerkingar </em></p>
<p>Henda grein ásetir í fyrra liði, at dómstólarnir hava eftirlit við og royna, um lógir og henda stjórnarskipan eru hildnar. Hervið er beinleiðis støða tikin til ofta umstrídda spurningin, um stjórnarskipanin skal kunna roynast sum lóg fyri dómstólunum; tann spurningur er her svaraður játtandi.</p>
<p>Í øðrum liði er ásett, at løgtingið skal hava eftirlit við, um landsstýri og fyrisiting virka í samsvari við lógina og politiska viljan. Hetta er at meta sum almenn áseting um eftirlit, sum verður gjørt meira ítøkiligt í næstu greinunum. §90. <em type="bold">Fyrispurningar </em>(1) Tingmenn og tingnevndir kunnu hvør í sínum lagi spyrja landsstýrismenn, tingformann og óheftar stovnar um embætisførslu teirra.(2) Fyrispurningar kunnu setast og svarast munnliga ella skrivliga, í samráði ella á tingfundi. </p>
<p><em type="bold">Viðmerkingar </em></p>
<p>Henda grein tekur í mestan mun í aftur verandi mannagongdir í sambandi við eftirlit tingsins við landsstýrinum. Tó er talan um víðkan, har tingmenn og tingnevndir nú eisini kunnu spyrja ting-formann og óheftar stovnar um embætisførslu teirra. §91. <em type="bold">Nevndareftirlit </em>(1) Tingnevndirnar kunnu skipa hoyringar og krevja ein og hvønn at møta við vitnisskyldu.(2) Tingnevndirnar kunnu skriva frágreiðingar um kanningar sínar. </p>
<p><em type="bold">Viðmerkingar </em></p>
<p>Í fyrra stykki verða eftirlitisheimildirnar hjá tingnevndunum víðkaðar av álvara. Nú kunnu nevnd-irnar eisini skipa hoyringar í sambandi við kanningar og krevja ein og hvønn at møta við vitnuskyldu.</p>
<p>Hetta stykki er á ein hátt ikki neyðugt, tí sjálvsagt er, at tingið og tess nevndir kunnu gera alt, sum stjórnarskipanin ikki forðar. Men kortini hevur løgtingið so mikið ringt við at venja seg við relativa alvald sítt, at onkuntíð er neyðugt at siga tað sjálvsagda til tess at geva tingmonnum arbeiðsdirvi. §92. <em type="bold">Ábyrgd </em>(1) Nú metir løgtingið, at landsstýrismaður hevur ikki hildið skyldur ella heimildir sínar; tá kann tingið staðfesta ónøgd sína við ábreiðslu, samtykt ella við at ákæra fráfarnan landsstýrismann. </p>
<p><em type="bold">Viðmerkingar </em></p>
<p>Henda grein um ábyrgd landsstýrismanna má verða lisin saman við grein seksti um tingsins heimildir at koyra landsstýrismann frá eftir regluni um ábreiðslu. Henda grein bendir á, at tingið skal nýta fleiri hættir í ymsum stigum at gera vart við sín ónøgd, heldur enn sum nú beinanvegin at taka til teir víðgongdastu miðlarnar. Tingið kann í hesum sambandi staðfesta sína ónøgd við ábreiðslu, samtykt ella við at ákæra landsstýrismann, sum annaðhvørt er frákoyrdur ella farin av øðrum orsøkum. §93. <em type="bold">Fólksins umboðsmaður </em>(1) Tingið velur fólksins umboðsmann.(2) Umboðsmaðurin kannar fyrisiting, avgerðir og dómar hjá landsins myndugleikum. Umboðsmaðurin kann ummæla og gera tilmæli, men kann ikki taka ella broyta avgerðir. </p>
<p><em type="bold">Viðmerkingar </em></p>
<p>Sum nú skal tingið velja umboðsmann at hava eftirlit við landsins myndugleikum. Umboðsmaðurin verður í hesi skipan nevndur fólksins umboðsmaður heldur enn løgtingsins umboðsmaður. Hetta er avleiðing av, at umboðsmaðurin í mestan mun hevur verið og er ætlaður at vera verji hjá meiniga manninum, og at tað heldur ongantíð hevur verið nakar veruleiki í tí fatan, at umboðsmaðurin umboðar tingið.</p>
<p>Sambært øðrum stykki skal fólksins umboðsmaður ikki einans kanna fyrisitingina og hennara avgerðir, men eisini dómstólarnar og teirra avgerðir. Fleiri vilja halda, at tað ikki ber til, at umboðsmaðurin skal hava eftirlit við dómstólunum. Slík fatan er rættiliga avdúkandi og ber boð um, at tey flestu í veruleikanum fata umboðsmannin sum slag av faktiskum dómstóli, sum myndugleikar í veruleikanum ikki hava annan møguleika enn at akta; júst haðani stavar mótviljin móti eftirliti við dómstólunum. Hóast lítil veruleiki er í at siga, at danski ella føroyski umboðs-maðurin bara ummæla og gera tilmæli og ikki taka avgerðir, so verður hetta alment fyrigyklað.</p>
<p>Umboðsmaðurin er einstakur persónur at mynda stovn sín og virkar ikki eftir vanligu rættar-trygdarstandardum sum dómstólarnir, eittnú munnliga og beinleiðis próvførslu fyri myndugleika-num. Tí er tað eisini av álvara rættartrygdartrupulleiki, at umboðsmaðurin virkar sum de facto dómstólur.</p>
<p>Ásetingin í seinna stykki ger tað greitt, at umboðsmaðurin skal virka sambært upprunaligu ætlanini og skal vera við til at hava eftirlit við myndugleikum og við sínum fakliga autoriteti virka mennandi við tilmælum. Men hesi tilmæli skulu stovnarnir tó í veruleikanum kunna velja ikki at akta, júst tí talan ikki er um avgerðarmyndugleika. At dómstólarnir eru fevndir av eftirlitinum kemst av, at roynt verður at skapa umboðsmansstovn við fyrimynd í tí upprunaliga, nevniliga tí svenska frá fyrst í nítjandu øld. 24. Uttanlandsvald</p>
<p><em type="bold">Viðmerkingar </em></p>
<p>Í hesum kapitli um uttanlandsvaldið eru ikki bara tær vanligu ásetingarnar um viðurskifti Føroya við umheimin, men eisini reglurnar um samveldi, sum eisini partvís fevna um tjóðskaparligu semjuna, ið er so týdningarmikil fyri hesa stjórnarskipan. §94. <em type="bold">Samveldi </em>(1) Føroyar kunnu sambært sáttmála vera í samveldi við øðrum londum og ríkjum.(2) Nú vil tingið broyting í verandi støðu; tá skal tingið samtykkja hetta eins og lóg við avgjørdum meiriluta. </p>
<p>Eitt ár eftir viðtøku tingsins skal fólkið atkvøða um broyttu støðuna, og tá skal vanligur meiriluti ráða.(3) Ein og hvør samveldisstøða, har samveldisstovnar fáa vald, ið annars liggur hjá landsins stovnum, skal greinast væl í sáttmála. Samveldið kann ikki gera seg inn á rættindi fólksins. Fremstu stovnar landsins ansa eftir, at andin í hesi stjórnarskipan og sjálvræði</p>
<p>Føroya ikki koma í vanda í samveldisstøðu.</p>
<p><em type="bold">Viðmerkingar </em></p>
<p>Saman við fortaluni og § 1 teingja serliga stykki eitt og tvey í hesi grein seg at spurninginum um sokallaðu tjóðskaparligu semjuna; t.e. hvussu føroyingar skulu skilja samband sítt við onnur lond og felagsskapir, serliga Danmark, og eftir hvørjum mannagongdum hetta samband skal kunna broytast. Hetta er tí serliga politiskur partur av hesum arbeiði, sum onnur enn politikarar og veljarar ikki eiga at hava ov greiðar meiningar um. Í viðmerkingunum til fortaluna og § 1 stendur eisini um spurningin um støðu Føroya sum land. Tí skal ikki verða gjørt so nógv burtur úr tí spurninginum her. Heldur eru tað mannagongdir í sambandi við at broyta støðu, sum eru áhuga-verdar í hesum sambandi.</p>
<p>Tá nevnt verður ymsastaðni í hesi grein, at Føroyar sambært sáttmála kunnu vera í samveldi við øðrum londum og ríkjum, verður serliga sipað til tvinnanda viðurskifti. Hesi eru støða okkara í verandi samveldi við danska ríkið og møgulig støða, tá Føroyar fara upp í annað samveldi, annað-hvørt tað er ríkisfelagsskap ella hugsandi omantjóða (supranationalan) felagsskap, sum Evropeiska</p>
<p>Samveldið (ES), ella seinni ætla grundleggjandi at broyta slíkan limaskap ella taka seg úr felagsskapinum. Kortini sipar triðja stykki einans til sokallaðan omantjóða felagsskap.</p>
<p>Í sambandi við, at lunnar stutt eftir seinna veraldarbardaga vórðu lagdir undir evropeisku felags-skapirnar, sum í dag verða nevndir ES undir einum, var vanlig fatan, at hetta ikki kundi verða gjørt í ymisku londunum uttan serliga heimild í stjórnarskipanini, uttan at sjálvar stjórnarskipanirnar tó greitt søgdu nakað um, hví forboð skuldu vera móti partvís at leggja landið inn undir felagsskapir.</p>
<p>Tí fingu eisini eittnú Danmark og Noreg í skipanum sínum ávikavist greinar tjúgu og nítiogtrý.</p>
<p>Summi hava roynt seg við ymsum ítøkiligum grundgevingum fyri slíkum greinum. Sum dømi kann nevnast, at myndugleikarnir missa eftirlitið við avgerðum, ið binda borgararnar inni í landinum, at rættligar avgerðir frá omantjóða myndugleikunum ganga fram um tær hjá einstøku londunum á sama øki ella, og sum tað mest nýtta, at omantjóða felagsskapurin beinleiðis ásetur rættarstøðuna hjá borgarunum í einstøku londunum.</p>
<p>Onnur viðurskifti enn hesi nevndu hava tó minst líka stóran týdning. Eitt nú fingu altjóða felags-skapir fyrr í tíðini ikki uppgávur, ið vanliga liggja hjá ríkjunum. Tá so felagsskapir verða stovnaðir í Evropa til eisini at taka sær av viðurskiftum, sum vanliga liggja hjá ríkjunum, kemur hetta í stríð við vanliga fatan av, hvat øðru megin hoyrir undir altjóðarætt og altjóða stovnar og hinumegin ríkini. Tí bleiv tað hildið at vera í stríð við fyritreytirnar fyri stjórnarskipanunum í hesum londum at lata altjóða felagsskapum vald, sum annars er hjá ríkjunum.</p>
<p>Ein onnur orsøk er eisini dráttur at sjálvræði ella tjóðskaparkensla. Tað er sum, at sjálvræði hevur serligan rætt, og at myndugleikar eru ivasamir mótvegis felagsskapum, ið kunnu hótta sjálvræði landsins, og ikki halda seg kunna lata hesum felagsskapum vald uttan serliga heimild.</p>
<p>Í øðrum stykki verður mannagongdin ásett fyri at broyta í mun til verandi støðu. Krav er um av-gjørdan meiriluta – t.e. at vanligur meiriluti krevst, men at allir tingmenn skulu verða møttir – og at fólkið við atkvøðu skal taka endaliga avgerð í minsta lagi eitt ár seinni. Í tí sambandi verður við orðinum samveldi hugsað bæði um ríkisfelagsskap og omantjóða felagsskap (ES) og sama mannagongd verður kravd í øllum førum. Hetta er orsakað av, at ásetingin skal verða partur av tjóðskaparligu semjuni; annars eru tað ivaleyst mong, ið halda, at linari krøv áttu at verið sett til avgerð um at taka meira sjálvstýri enn at siga frá sær sjálvræði. Hetta er støðan í sjálvstøðugum londum, har sjálvræði ofta verður hildið at hava ein frammanundan givnan betri rætt. Men vit eru sum nevnt í serligari ríkisrættarligari støðu, og at krøvini til at broyta skipan og vinna meira sjálv-ræði eru tey somu sum til at lata sjálvræði frá sær má vera partur av semju.</p>
<p>Viðvíkjandi spurninginum um broytingarreglur og tað rætta við at krevja serligan meiriluta heldur enn seinkan og drál verður víst til viðmerkingarnar til grein nítiognýggju. Tað verður tó hildið at vera enn minni legitimt at krevja serligt fleirtal í sambandi við avgerð um at vinna meira sjálvræði enn í sambandi við vanliga broytingaráseting, sum skal hevja stjórnaskipanina yvir vanligar lógir.</p>
<p>Serligur meirililuti er heldur ikki kravdur í hesum sambandi, einans krevur stykki tvey fleirtal av øllum tingmonnum. Hetta kann ikki verða sammett við serligan meiriluta, tí ikki er órímiligt at vænta, at allir tingmenn møta til slík stór mál. Tá tað kortini er grund til at tryggja, at meiriluti er toliliga støðugur, er hátturin at seinka tilgongdina við at krevja eitt ár og at gera hana truplari við at krevja avgerð bæði frá tingi og fólki, men tó ikki serligan meiriluta.</p>
<p>Fyrsti liður í stykki trý áleggur landsins myndugleikum at áseta neyvt ella greina væl í sáttmála tað vald, sum annars liggur hjá landsins stovnum, og samveldismyndugleikar fáa. Hetta er krav um neyvleika ella fastleika, sum er kent frá líknandi ásetingum í skipanum í øðrum londum. Er valdið ikki neyvt ásett, kann verða ómøguligt at hava eftirlit við og fáa yvirlit yvir sannlíku avleiðingarnar av, at vald verður latið av landinum. Av tí at søguliga er lítið sannlíkt, at Føroyar aftur fara at lata vald frá sær til Danmarkar, kundi ein hildið, at henda áseting einans hevur at gera við viðurskiftini mótvegis samveldum, sum tí evropeiska. Men so er ikki; ásetingin er eins væl ætlað at fevna um nýskipanir í viðurskiftunum við Danmark – ella, sum í løtuni er enn minni sannlíkt, onkrum øðrum landi – sum við felagsskap sum evropeiska samveldið.</p>
<p>Annar liður í stykki trý sigur, at samveldið skal ikki kunna gera seg inn á rættindi fólksins. Hervið er stjórnarskipanin býtt upp eftir tign, har rættindini mugu fáa størstu virðing í hesum samveldis-høpi.</p>
<p>Triði liður í stykki trý áleggur fremstu stovnum landsins at hava eftirlit við, at sjálvræðið og andin í hesi lóg ikki koma í vanda í samveldisstøðu. Hetta er at senda fremstu stovnum landsins tey boð, at vald latið til samveldi kann ikki vera óavmarkað, ið tað nærum er í øðrum londum, og tað er teirra ábyrgd at hava hetta eftirlit.</p>
<p>Týdningarmest við grein nítiogfýra er, at eftir viðtøku av henni er grundarlag fyrstu ferð skapt fyri, at allar stórar politiskar avgerðir um at broyta viðurskifti Føroya við umheimin fara at verða avleiddar av og legitimeraðar í føroyskari stjórnarskipan. §95. <em type="bold">Umboðan </em>(1) Landsstýrið umboðar Føroyar mótvegis útlondum. </p>
<p><em type="bold">Viðmerkingar </em></p>
<p>Lond gera sjálvi av, hvør skal umboða tey móti umheiminum. Vanliga hava lands- ella ríkisovastar, uttanríkisráðharrar og diplomatar umboðað lond úteftir. Fyrsta stykki sigur bara, at landsstýrið skal umboða Føroyar mótvegis útlondum. Tískil er sum eftir verandi stýrisskipan ikki støða tikin til, hvør í landsstýrinum skal hava hesar heimildir; um tað skal vera løgmaður ella landsstýrismaður (ráðharri) í uttanlandsmálum. §96. <em type="bold">Uttanlandsnevnd </em>(1) Løgtingið velur uttanlandsnevnd.(2) Nú ætlar landsstýrið at gera sáttmála við onnur lond ella at samráðast um felags viðurskifti; tá skal landsstýrið ráðføra seg við uttanlandsnevndina.(3) Uttanlandsnevndin kann áleggja limum sínum tagnarskyldu í týðandi málum.(4) Uttanlandsnevndin leggur tilmæli um sáttmálar millum landa fyri tingið og røkir tingsins heimildir og eftirlit, tá samráðingar eru. </p>
<p><em type="bold">Viðmerkingar </em></p>
<p>Hóast landsstýrið umboðar Føroyar móti útlondum, hevur løgtingið eftirlit við uttanlandsvaldinum.</p>
<p>Uttanlandsnevndin hevur ikki eftir hesum uppskoti avgerðarmyndugleika. Heldur skal hon gera tilmæli, hava eftirlit í sambandi við samráðingar og geva ráð. Til tess at tryggja landsins áhugamál sum frægast undir samráðing, kann nevndin áleggja limum sínum tagnarskyldu. §97. <em type="bold">Samtykki </em>(1) Løgtingið skal samtykkja millumlandasáttmálar.(2) Landsstýrið leggur fram sáttmálarnar saman við frágreiðing um tað, sum krevst til tess, at sáttmáli kann verða framdur.(3) Merkir sáttmáli, at lógir skulu samtykkjast, ella hevur hann sjálvur beinleiðis lógarkraft, skal sáttmálin viðgerast eftir regluni um millumlandalógir. Annars er tingsamtykt nóg mikið.(4) Nú er sáttmáli millum landa samtyktur, sum stríðir ímóti lógum landsins; tá skal sáttmálin ganga framum. Men er sáttmálin ikki samtyktur eftir regluni um millumlandalógir, tá vinna landsins lógir. </p>
<p><em type="bold">Viðmerkingar </em></p>
<p>Grein nýtiogsjey hevur greiðar ásetingar um, hvussu sáttmálavald Føroya skal verða undir hesi stjórnarskipan, og ikki er neyðugt at endurtaka hesar reglur. Fjórða stykki ásetur tó greitt, at henda stjórnarskipan tekur undir við dualistisku skipanini í mun til altjóðarætt. Bara um sáttmáli er samtyktur á rættan hátt í innlendis rætti, sambært regluni um millumlandalógir, vinnur sáttmálin á landsins lógum; annars vinna landsins lógir. 25. Neyðrættur</p>
<p><em type="bold">Viðmerkingar </em></p>
<p>Gamalt orðatak sigur, at neyð brýtur allar lógir. Ein kjarni av sannleika er í hesum orðum. Ofta hoyra vit eisini í útvarpi, at forsetin í tí og tí landinum hevur lýst landið í undantaksstøðu, og tað tykist, at samfeløg allar tíðir hava viðurkent, at reglur og skipanir stýra undir <em type="italic">vanligum </em>umstøðum, men at undantakið stýrir í <em type="italic">neyðini </em>. So er eisini í okkara tíð og um okkara leiðir. </p>
<p>Undantaksheimildir í neyðstøðu hava tey stýrandi, uttan mun til um hetta er heimilað í lóg ella stjórnarskipan. Hetta er óskrivað grundreglað, víða góðtikin í okkara rættarmentan. Kortini eru mangar stjórnarsk ipanir, sum hava ásetingar um undantaksheimildir í neyðstøðu. Hetta hevur ávísa meining fyri at lætta um fatan og at bera boðini fram til viðkomandi aktørar sum vegleiðing til framferðarhátt í neyðstøðu. Í Føroyum hava vit feskt dømi um tørv á slíkari reglu. Fyri stuttum hóttu maskinmenn í starvi hjá SEV við at leggja niður arbeiðið í sambandi við sáttmálatrætu.</p>
<p>Hetta hevði havt ta avleiðing, at alt Føroya land hevði ligið í streymloysi og sera stór virði høvdu farið fyri skeytið. Tá hoyrdist í fjølmiðlunum, at starvsfólk á løgtingsskrivstovuni metti hetta í mun til reglur í tingskipanini um møguleikarnar fyri at fáa tingið saman í ótíð, tí hesar reglur seta krøv um serligar mannagongdir, tá vikið skal verða frá freistum. Men eru so stór virði í vanda sum her, skuldi als ikki verið neyðugt at virt mannagongdir í so serligari og veikari rættarfyriskipan sum eini tingskipan. Ein beinleiðis heimild í stjórnarskipan til at víkja frá reglum í neyð, hevði ivaleyst hjálpt til at rudda iva av vegnum í føri sum hesum.</p>
<p>Onkuntíð kemur bland í um munin á stjórnarrættarligari kollvelting og neyðrætti. Høvuðsmunurin er, at neyðrætturin virkar innan fyri karmarnar á eini verandi skipan og virðir hennara anda og endamál. Hinvegin virðir ein stjórnarrættarlig kollvelting ikki verandi skipan. Tá blakar fólkið verandi stjórnarrættarskipan av sær og stovnar nýggja skipan uttan virðing fyri gomlu skipanini.</p>
<p>Neyðrættarstøða hevur við sær, at avmarkaðir partar av stjórnarskipanini verða settir til viks í avmarkað tíðarbil, men kollvelting merkir, at stjórnarskipanin verður broytt varandi í síni heild uttan atlit til ásetingarnar í gomlu skipanini. Tískil hevði ikki verið munur millum kollvelting og neyðrætt, um ikki krøv verða sett um, at neyðrætturin er avmarkaður, bæði í vídd, tíð og til serligar umstøður. §98. <em type="bold">Neyðstøða </em>(1) Í neyðstøðu kann løgmaður lýsa undantaksstøðu í landinum. Tá kann hann seta til viks lógir og fyriskipanir, at ikki størri virði ella trygd landsins skulu fara fyri skeytið.(2) Nú berst so á, at landsins stovnar fáa ikki hildið hesa skipan ella landsins lógir í neyðstøðu; tá skulu avvarðandi stovnar skjótast til ber boða tinginum frá. (3) Løgrætturin skal meta, um rætt er atborið í neyðstøðu. </p>
<p><em type="bold">Viðmerkingar </em></p>
<p>Fyrsta stykki í greinini gevur løgmanni heimild til í neyðstøðu at lýsa undantaksstøðu og víkja frá vanligum lógum og fyriskipanum so størri virði og trygd ikki fara fyri skeytið. Vanligt er eisini í øðrum londum, at forsetar ella aðrir leiðarar av útinnandi valdinum hava slíka heimild.</p>
<p>Annað stykki áleggur stovnum, sum ikki fáa hildið stjórnarskipanina ella lógir í neyðstøðu, at boða tinginum frá sum skjótast. Í hesum liggur, at ikki einans løgmaður kann víkja frá vanligum lógum og hesi skipan í neyðstøðu. Tað kunnu aðrir stovnar eisini. Munurin er bert, at einans løgmaður hevur heimild til at lýsa landið í undantaksstøðu.</p>
<p>Kravið í øðrum stykki um at boða tinginum frá sum skjótast er galdandi fyri allar landsins stovnar og tí eisini løgmann, um hann lýsir landið í undantaksstøðu.</p>
<p>Nógv dømi eru um, at fíggindarnir hjá opna samfelagnum hava gjørt sær dælt við neyðstøðu og hava roynt at nýta hana sum amboð til at seta fólkaræði og løgræði til viks med alla. Tí er ógviliga týðandi, at sera gott eftirlit er við myndugleikum í neyðstøðu. Hetta eftirlit verður sambært øðrum stykki politiskt útint av tinginum, sí reglu um skyldu um skjóta fráboðan, og løgliga útint av løgrættinum, ið skal meta, um rætt er atborið í neyðstøðu.</p>
<p>Ringt er at siga, hvat fólkið, sum skal góðkenna hesa stjórnarskipan, fer at leggja í orðini <span type="quote">”í neyðstøðu”</span>. Aðrastaðni hevur verið hildið ógjørligt frammanundan og alment at siga, hvørji krøv mugu verða sett til støðu, so hon kann verða roknað sum neyðstøða, ið kann grunda, at ásetingar í stjórnarskipanini verða settar til viks. Eisini hevur verið skilt millum meira og minni grundleggjandi reglur í stjórnarskipanini. Sjálvsagt skal meira til fyri at víkja frá grundleggjandi reglum sum rættindi borgaranna enn minni týðandi reglum sum eitt nú mannagongd í tingarbeiði. Er talan um grundleggjandi reglur, er í flestu londum á okkara leiðum semja um, at verulig neyð má vera, so tiltøkini eru neyðug fyri at bjarga týðandi samfelagsvirðum, sum statsins tilveru ella teimum demokratisku stovnunum. Sum vegleiðing kann vera víst til grein 15 í evropeiska mannarættindasáttmálanum, sum nevnir „kríggj ella aðra almenna neyðstøðu, ið hóttir lívið hjá tjóðini”.</p>
<p>Klassisk, fólkaræðislig fatan er, at víðkaðar heimildir til myndugleikar í sambandi við, at tjóðin verður hótt eftir lívinum, kann einans vera fyribils og undantaksvís. Skal nøkur meining vera í at skilja millum undantak og rættlag, má neyðrættur bæði vera tíðaravmarkaður, teingdur at serligari støðu og avmarkaður í innihaldi til ikki at fara longur enn til at seta partar av stjórnarskipanini til síðis og ikki skipanina í síni heild.</p>
<p>At neyðrætturin er avmarkaður í innihaldi, hevur sostatt við sær, at tiltøk, ið tikin verða í neyðstøðu, mugu virða almennu grundreglurnar í hesi skipan. Serligan týdning hevur markreglan, ið skal tryggja, at virðini, ið neyðrætturin verður ákallaður til at bjarga, ikki eru av minni týdningi enn tey virði, ið verða sett til viks í sambandinum. 26. Gildi og samtykt</p>
<p><em type="bold">Viðmerkingar </em></p>
<p>Hesin kapittul er á ein hátt mest avgerandi av øllum. Sum komið verður inn á seinni, er broyting-arreglan saman við gildiskomuregluni hon, ið flytur hesa skipan undir annað hválv enn lógir.</p>
<p>Broytingarreglan ikki bara gevur skipanini hægri støðu, men við fyrivarni fyri serligari politiskari mentan er tað eisini treytað av henni – og hvussu tung ella løtt, hon er – um stjórnarskipanin fær høga ella lága støðu, kemur at virka meira ella minni væl og liva leingi ella stutt. §99. <em type="bold">Samtykt </em>(1) Henda stjórnarskipan kemur í staðin fyri lóg um stýrisskipan Føroya.(2) Henda stjórnarskipan eins og seinni broytingar í henni skulu samtykkjast á tveimum løgtingum á rað og síðan við fólkaatkvøðu. Vanligur meiriluti skal ráða, men í minsta lagi eitt ár skal vera ímillum seinnu tingsamtyktina og fólkaatkvøðuna. </p>
<p><em type="bold">Viðmerkingar </em></p>
<p>Fyrra stykki boðar frá, at ikki ber til at halda, at lóg um stýrisskipan Føroya og henda tjórnarskipan hoyra til hvør undir sínum hválvi. Heldur eru tær báðar at meta sum grundleggjandi karmur um stjórnarskipan Føroya. Men henda stjórnarskipan er á ein hátt meira grundleggjandi og skal tí ikki einans føra stýrisskipanina víðari, men eisini fullføra tað verk, stýrisskipanin byrjaði.</p>
<p>Seinna stykki í hesi grein hevur ásetingar um broytingarmannagongd. Ásett verður, at tvey løgting skulu samtykkja broytingina. Tað merkir, at val skal vera millum báðar tingsamtyktirnar. At enda skal fólkaatkvøða góðkenna broytingina, og fólkaatkvøðan kann ikki verða, fyrr enn minst eitt er gingið síðan seinnu tingsamtyktina.</p>
<p>At stjórnarskipanin er verri at broyta enn vanlig lóg, er høvuðshátturin at fáa skipanina at hava hægri gildi. Fáir munnu halda, at einans ein subjektiv tilvitan um, at hetta er hægri skipan er nóg mikið. Tí mugu eisini objektivir munir vera. Tekur samfelag undir við virðunum aftan fyri konstitutiónalismu, er eisini greitt, at samfelagið tekur undir við, at onnur virði enn fólkaræði eru, og at hesi virði í ávísan mun kunnu koma í stríð við fólkaræðið, men at so vil vera í sambandi við modernaðar stórnarskipanir. Men endamálið má kortini vera, at hátturin at broyta stjórnar-skipaninina ger seg sum minst inn á fólkaræðið.</p>
<p>Stjórnarskipanin er eins trupul at viðtaka sum at broyta. Harvið verður eisini boðað frá, at nevndin hevur ta áskoðan, at tað er minni legitimt at viðtaka eina stjórnarskipan eftir einfaldari mannagongd-um, enn tað skal til fyri at broyta hana. At stjórnarskipanir eru verri at broyta kemur ofta fyri. Tá hava seinni ættarlið verri umstøður at broyta enn viðtakandi ættarliðið. Slíkt kann meira metast sum roynd hjá samfelag at binda onnur – seinni ættarlið – enn seg sjálvt, ið ætlanin helst skuldi verið við eini stjórnarskipan. Harumframt ger polariseringin í føroyska tjóðskaparspurninginum tað serliga neyðugt, at viðtøkumannagongdin ikki er ein onnur enn broytingarmannagongdin.</p>
<p>Ymiskir hættir eru at broyta. Krøv kunnu vera um bæði vanligan og serligan meiriluta á tingi, fólkaatkvøðu við krøvum til bæði serliga uppmøting og vanligan ella serligan atkvøðumeiriluta, umframt ymiskar samansetingar av hesum.</p>
<p>Allir hesir hættir kunnu kortini skoljast sundur í <em type="italic">tveir høvuðsbólkar </em>. Tann fyrri setir krav um endurtikna viðtøku frá góðkennandi stovni sum tveimum tingum, ella bara at ymiskir stovnar skulu viðtaka, eittnú ting og fólk ella eina blanding hesum báðum, so sum tvey ting og fólk. </p>
<p>Endamálið er serliga gjøgnum <em type="italic">seinkan </em>ella <em type="italic">drál </em>at fáa skipanina hevjaða upp um vanliga lóg. </p>
<p>Seinni hátturin setir krøv fram um serligan meiriluta í góðkennandi stovni, eittnú tríggjar fimtingar ella tveir triðingar. Endamálið er eisini at fáa skipanina at hava hægri gildi, men nú við at krevja serligan meiriluta. Eisini finnast blandingar millum hesar hættir.</p>
<p>Av nevndu háttum er tað tann fyrri, sum virðir fólkaræðið í mestan mun. Tí er eisini fyrri hátturin valdur í uppskotinum til hesa stjórnarskipan, tí hann røkir virðini aftan fyri konstitutiónalismu í stóran mun, samstundis sum atlit til fólkaræðið eisini verða tikin í mestan mun. Seinna skipanin gevur einum minniluta og verandi skipan áhaldandi betri rætt enn meirilutanum og broytingini, og slíkt er ikki neyðugt fyri at skipa hægri rætt. §100. <em type="bold">Gildi </em>(1) Henda stjórnarskipan er fram um lógir. Ongin lóg ella siðvenja má tí vera hildin galda, bert tí hon er eldri enn henda skipan ella hevur verið told í langa tíð. </p>
<p><em type="bold">Viðmerkingar </em></p>
<p>Henda grein sigur, at stjórnarskipanin er at meta sum lóg fram um vanligar lógir. At stjórnarskipan er hægri lóg, hevur í øðrum støðum og tíðum ofta verið mett at vera undirskilt út frá bygnaði á skipan og umstøðum annars. Eisini aðrar ásetingar í hesi skipan vísa til, at vanligar lógir mugu virða hana. Men her verður, so ongin ivi skal vera, staðiliga víst á, at henda skipan veruliga er fram um og hægri enn lógir.</p>
<p>At skipanin er hægri enn vanligar lógir eigur eisini at merkja, at til ber ikki uttan ítøkiliga ábending at halda, at fedrarnir at skipanini hava góðtikið, at allar verandi lógir og siðvenjir eru galdandi, einans tí at tær longu eru í gildi ella hava verið toldar í langa tíð. Tí er eisini áseting, sum ger vart við, at tað ikki ber til at halda verandi og eldri lógir og siðvenjur galda, einans tí tær longu eru ella leingi hava verið.</p>
</body></document>
