<document xml:lang="fao" id="no_id"><header><title/><genre code="admin"/><author><unknown/></author><wordcount>7663</wordcount><conversion_status type="standard"/><availability><license type="standard"/></availability><multilingual><language xml:lang="dan"/></multilingual><origFileName>2019.05 Eftirmeting skúlatilboðið Lopfjølin - Margarinfabrikkin - Tórshavnar kommuna.pdf</origFileName><metadata><uncomplete/></metadata><version>XSLtemplate $Revision: 187360 $; file-specific xsl  Revision; common.xsl  $Revision: 154948 $; </version></header><body><p>____________________________________________________________</p>
<p>Umbiðið av Mentamálaráðnum</p>
<p>Eftirmetingarleiðari: Jógvan Dahl Í samstarvi við Fróðskaparsetur Føroya:  Annika Antoniussen Erla Olsen</p>
<p><em type="italic">          Skúlatilboðið Lopfjølin </em></p>
<p><em type="italic">  Margarinfabrikkin                 </em></p>
<p><em type="italic">        Tórshavnar Kommuna </em></p>
<p><em type="italic">           MMR á várið 2019 </em></p>
<p><em type="bold">Síða </em></p>
<p><em type="bold">Innihald: </em></p>
<p><em type="bold">1. Inngangur:..................................................................................................................................... 6 2. Skipan av frágreiðingini:.............................................................................................................. 6 </em></p>
<p><em type="bold">3. Háttalag:......................................................................................................................................... 7 </em></p>
<p><em type="bold">3.1 Virknaðareftirmeting – processuella virknaðareftirmetingin:............................................... 7 </em></p>
<p xml:lang="dan"><em type="bold">3.2 Semistrukturerað interview og fokusbólkainterview:............................................................. 7 </em></p>
<p><em type="bold">3.3 Transskriptión (ljóðskriving) og viðgerð av transskriptinum:............................................... 9 </em></p>
<p><em type="bold">4. Søguligt yvirlit:.............................................................................................................................. 9 </em></p>
<p><em type="bold">4.1 Søgan víðari – fram til í dag:...................................................................................................... 10 </em></p>
<p><em type="bold">5. Hagfrøðiligt yvirlit:.......................................................................................................................11</em> </p>
<p><em type="bold">5.1 Heimildarstøðið fyri Lopfjølina:................................................................................................11  </em></p>
<p><em type="bold">5.2 Talva við yvirlitið yvir støðuna hjá næmingunum, sum hava gingið í Lopfjølini:...............12 </em></p>
<p><em type="bold">5.3 Aldur, tá tey byrjaðu:................................................................................................................ 13 </em></p>
<p><em type="bold">5.4 Kynsbýtið:................................................................................................................................... 13 </em></p>
<p><em type="bold">5.5 Hvussu nógv hava fingið fráfaringarskjal:.............................................................................. 13 </em></p>
<p><em type="bold">5.6 Hvussu nógv eru farin aftur í upprunaflokk:............................................................................14 </em></p>
<p><em type="bold">5.7 Hvar eru tey í dag:.......................................................................................................................14 </em></p>
<p><em type="bold">6. Samrøðurnar:................................................................................................................................15</em> </p>
<p><em type="bold">6.1 Næmingarnir:.........................................................................................................................</em></p>
<p><em type="bold">6.2 Foreldrini:................................................................................................................................... 16 </em></p>
<p><em type="bold">6.3 Bólkasamrøða við starvsfólk (námsfrøðingar, lærarar, leiðara):...........................................18</em> </p>
<p><em type="bold">6.4 Bólkasamrøða við tilvísingarbólkin:..........................................................................................20</em> </p>
<p><em type="bold">6.5 Bólkasamrøða við skúlaleiðarar í Tórshavnar kommunu:......................................................22 </em></p>
<p><em type="bold">7. Niðurstøða:....................................................................................................................................24 </em></p>
<p><em type="bold">8. Bókmentalisti/tilvísingar:.............................................................................................................25 </em></p>
<p><em type="bold">Esecutive summary </em></p>
<p xml:lang="dan">This is an effect evaluation of the school offer <em type="italic">Lopfjølin</em>, which is not held at a school but in a youth </p>
<p xml:lang="dan">club in order to accommodate the needs of pupils who find it difficult to attend regular school.</p>
<p xml:lang="dan">The students have been taken out of the regular school temporarily to attend Lopfjølin. For the most</p>
<p xml:lang="dan">part,  both  Lopfjølin’s  structure  and  approach  as  well  as  the  interaction  with  teachers  and  social</p>
<p xml:lang="dan">educators has proven to be a positive experience for the pupils.</p>
<p xml:lang="dan">The teachers and social educators employ an openminded and tolerant conversational approach. They</p>
<p xml:lang="dan">engage the pupils at the subject level they are at with the aim of helping them graduate from early</p>
<p>secondary school (grade 9), enabling them to  perform their best. Through conversation, the aim  is</p>
<p xml:lang="dan">also  to  help  them  become  aware  of  their  competencies,  to  gain  self-confidence  and  belief  in</p>
<p xml:lang="dan">themselves.</p>
<p xml:lang="dan">Most pupils have experienced a marked success, being enabled to move ahead in the school system</p>
<p xml:lang="dan">or in the work market, strengthened in the conviction that the future holds a range of opportunities</p>
<p xml:lang="dan">for them.</p>
<p xml:lang="dan">Despite this success, none of the pupils were able to re-enter regular school, mostly due to negative</p>
<p xml:lang="dan">circumstances. However, most of them have  managed to receive their school diploma, to  graduate</p>
<p>from early secondary school.</p>
<p xml:lang="dan">In  their  input,  parents  emphasised  the  change  they  saw  in  their  children’s  attitude,  social  life,</p>
<p xml:lang="dan">academic  improvement  and  especially  in  mental  health,  gaining  increased  self-confidence.  Apart</p>
<p xml:lang="dan">from this, they also had high praise for the co-operation with both the teachers and social educators,</p>
<p xml:lang="dan">enabling them to support their children in the best way possible.</p>
<p><em type="bold">Tilmæli </em></p>
<p>Tilboðið heldur fram í Margarinfabrikkini, har tað er nú. Hetta er ein stór styrki hjá Lopfjølini, tí tey</p>
<p>flestu ungu hava lætt við at koma í Margarinfabrikkini í mun til inn í ein vanligan skúla.<em type="bold"> </em></p>
<p>Lýsingin av skúlatilboðnum skal endurskoðast, so tað gerst nógv greiðari, hvør ið varðir av hvørjum</p>
<p type="listitem">– og hvussu samstarvið skal fara fram tvørgeiraliga. <em type="bold"> </em></p>
<p>Tímatalið  skal  hækkast,  og  størvini  verða  skipað  sum  tvey  full  námsfrøðingastørv  og  tvey  full</p>
<p>lærarastørv. Hetta í tráð við núverandi tal av næmingum, sum sett upp í  lýsingini fyri verkætlanina</p>
<p>Lopfjølin. <em type="bold"> </em></p>
<p>Málbólkurin  verður víðkaður at  umfata  næmingar niður  í 5. fl.  –  og tað skal  ikki  vera ein treyt, at</p>
<p>barnið er í barnaverndarvirkisøki fyri at koma í Lopfjølina.<em type="bold"> </em></p>
<p>Næmingurin verður verandi innskrivaður í upprunaskúlanum, og samstarvið millum upprunaskúlan</p>
<p>og Lopfjølina skal styrkjast. <em type="bold"> </em></p>
<p>Upplýst verður um tilboðið við faldara og heimasíðu, og vitjað verður í størri kommunum runt landið</p>
<p>at kunna um Lopfjølina.</p>
<p><em type="bold">1. Inngangur </em></p>
<p>MMR  hevur  á  heystið  2018  biðið  um  hesa  virknaðareftirmeting  í  sambandi  við  norðurlendska</p>
<p>samstarvið í verkætlanini: <em type="bold">Nordisk 0 – 24 projekt</em>: <span type="quote" xml:lang="dan">“Tværsektorielt arbejde for udsatte børn og unge,”</span> </p>
<p>har ætlanin er at stovna eitt net millum líknandi sernámsfrøðilig skúlatilboð í norðanlondunum og fáa</p>
<p>íblástur og spjaða vitan millum norðanlondini.</p>
<p>Endamálið við eftirmetingini er at fáa staðfest, í hvønn mun málini fyri skúlatilboðið Lopfjølina eru</p>
<p>rokkin og um tað er grundarlag fyri menning av líknandi tilboðum (fylgiskjal 1).</p>
<p>Skúlatilboðið  Lopfjølin  í  Tórshavnar  Kommunu  er  staðsett  í  virkishúsinum  fyri  børn  og  ung,</p>
<p>Margarinfabrikkini,  og  hevur  virkað  í  útvið  6  ár.  Hetta  er  eitt  styttri  ella  longri  skúlatilboð  fyri</p>
<p>næmingar í skúlunum í Tórshavnar Kommunu, ið hava skúlaaftran. Tilboðið hevur í dag umstøður,</p>
<p>orku og yrkisføri at kunna taka ímóti uml. 8 næmingum. Hesi 6 árini hava 22 næmingar brúkt tilboðið</p>
<p>meira og minni. Hetta er við atliti til at arbeiða fyri, at næmingarnir kunna nema sær 9. floks prógv</p>
<p>og eisini at kunna megna at koma aftur í upprunaflokkin.</p>
<p>Sett verður fram tað hugsanargrundarlag – við bakstøði í teimum innanhýsis málum, sum eru sett fyri</p>
<p>Lopfjølina,  at  Lopfjølin  hevur  gjørt  ein  týðandi  mun  á  jaligari  leið  fyri  tey  ungu,  ið  hava  tikið  av</p>
<p>tilboðnum.  Ætlanin  við  hesi  virknaðareftirmeting  er  at  kunna  vísa  á  eyðkenni  fyri  úrslitum  av</p>
<p>ymiskum slagi, sum Lopfjølin hevur havt hesi 6 árini, hon hevur virkað.</p>
<p>Eftirmetingin skal hava við sær eitt tilmæli, sum kann liggja til grund fyri, hvussu kunnast kann um</p>
<p>Lopfjølina við vón um, at tað kann hava við sær, at líknandi tilboð vera sett í verk kring landið.</p>
<p><em type="bold">2. Skipan av frágreiðingini </em></p>
<p>1. partur av frágreiðingini hevur háttalag, har greitt verður frá um innsavnan av empiri og um, hvussu</p>
<p>tilgongdin er farin fram</p>
<p>2. partur er eitt søguligt baksýni – og ein lýsing av Lopfjølini, hvussu hon er skipað í dag</p>
<p>3. partur gevur eitt hagfrøðiligt yvirlit yvir gongdina í Lopfjølini</p>
<p>4.  partur  er  viðgerð  av  samrøðum  við  børn  og  foreldur  – og  bólkasamrøður  við  trimum  ymiskum</p>
<p>bólkum</p>
<p>At enda er ein niðurstøða av virknaðareftirmetingini.</p>
<p><em type="bold">3. Háttalag </em></p>
<p>Fyri at fáa persónligar upplýsingar frá Sosialu deild í Tórshavnar kommunu, og fyri at fáa loyvi at</p>
<p>gera  ljóðupptøkur  av  samrøðum  við  ung  undir  18  ár,  varð  søkt  um  loyvi  frá  Dátueftirlitinum  við</p>
<p>frágreiðing um verkætlanina og við frágreiðing um, hvussu tað verður farið fram – og hvat ið verður</p>
<p>gjørt við tilfarið, tá verkætlanin er liðug (fylgiskjal 2). Sjálvsagt verður eisini søkt um samtykki frá</p>
<p>foreldrunum at hava samrøðu við barn teirra.</p>
<p>Skriv varð sent øllum foreldrum og teirra børnum, har greitt varð frá eftirmetingini av Lopfjølini og</p>
<p>endamálinum  við  eftirmetingini,  har  tey  so  vórðu  spurd,  um  tey  vildu  luttaka  í  samrøðu  í  hesum</p>
<p>sambandi (fylgiskjal 3). Har fyrrverandi næmingar vóru yvir 18 ár, varð sent teimum skriv beinleiðis</p>
<p>(fylgiskjal 4).</p>
<p><em type="bold">3.1      Virknaðareftirmeting – processuella virknaðareftirmetingin </em></p>
<p>Valt  var  at  gera  eina  virknaðareftirmeting,  har  kannað  varð,  hvørja  ávirkan/úrslit  skúlatilboðið</p>
<p>Lopfjølin hevur havt  fyri næmingarnar, ið hava verið virknir í tilboðnum.</p>
<p>Eftirmetingin  skal  geva  eina  mynd  av  samanhangi  millum  íløgu  og  virknað,  og  út  frá</p>
<p>kanningarspurningunum viðgera, hví og hvussu tilboðið virkar. Ein virknaðareftirmeting kann byggja</p>
<p>brúgv  millum  tilgongdina  og  ávirkan/úrslit,  har  øll  liðini  verða  kannað  nærri  (Dahler-Larsen  &amp;</p>
<p>Krogstrup  2009, s.51). Hetta kann gerast á ymiskan hátt, har tað her verður arbeitt út  frá tveimum</p>
<p>sløgum av eftirmeting <em type="italic"><span type="quote" xml:lang="dan">“efficiency assesment,”</span></em> sum leggur dent á at staðfesta virknað av tilboðnum, </p>
<p>og <em type="italic"><span type="quote" xml:lang="dan">“needs assesment,”</span></em> har dentur verður lagdur á at staðfesta grundarlagið fyri tørvinum á slíkum </p>
<p>tilboðum  (Johnson  &amp;  Christensen,  2016,  s.11).  Virknaðareftirmetingin  kann  eisini  gera  sítt  til,  at</p>
<p>uppskot verður sett fram um, hvussu tilboðið kann betrast.</p>
<p xml:lang="dan"><em type="bold">3.2       Semistrukturerað interview og fokusbólkainterview </em></p>
<p>4 núverandi og fyrrverandi næmingar og foreldur teirra hava verið til samrøðu. Harumframt  hevur</p>
<p>eitt  foreldur  luttikið,  har  næmingurin  var  burturstaddur,  og  kundi  tískil  ikki  vera  við  til  samrøðu.</p>
<p>Sostatt eru samrøður gjørdar við 4 næmingar og 5 foreldur.</p>
<p>Atlit  skal  takast  til,  at  úttøkan  av  heimildarfólki  var  sjálvboðin  luttøka,  ið  kann  ávirka  gildið  av</p>
<p>úrtøkuni frá samrøðunum. Her kann hugsast, at støðan viðv. resursum hjá familjunum (næmingunum)</p>
<p>er meira ella minni avgerandi fyri, hvør ið velur at luttaka.</p>
<p>Harumframt vóru tríggjar fokusbólkasamrøður við tríggjar ymiskar bólkar:</p>
<p><em type="bold">Starvsfólkabólkurin Tilvísingarbólkurin Leiðarabólkurin </em></p>
<p>Fróði Hansen, lærari Elin M. Wiberg, lærari Elin K. Jacobsen, námsfrøðingur Dagmar Clothier, námsfrøðingur Salua Manai, leiðari</p>
<p>Petur Háberg, fyrrv. lærari Páll Mohr Joensen, fyrrv. lærari</p>
<p>Frida Poulsen, MMR Harriet Hansen, Sernám Marilyn Danielsen, Skúlin á Fløtum Tina Lyager, Sosiala deild</p>
<p>Marjun Holm, Argjahamar,  Regin Marnersson, Skúlin á Fløtum, Jón Højsted, Kollafjarðar skúli,  Bjarni Djurholm, Eysturskúlin,  Aslaug Olsen, Sankta Frans,  Hans Jón Thomsen, Hoyvíkar skúli,  Trine Joensen, Velbastaðar skúli,  Jákup av Skarði, Nólsoyar skúli,  Høgni Joensen, Løgmannabreyt,  Katrin Ellingsgaard, TK.</p>
<p>Tilgongdin  til  samrøðurnar  var  tann  semistruktureraða  samrøðan,  sum  er  vald,  tí  talan  er  um  eitt</p>
<p><em type="italic">‘livsverdensinterview,’ </em>har  dentur  verður  lagdur  á  upplivingar,  tulkingar  og  fatanir  hjá </p>
<p>heimildarfólkinum,  har  samrøðan  skal  verða  gerandiskend  og  einføld,  sum  ein  opin  samtala,  har</p>
<p>heimildarfólkið kennir seg væl (Kvale &amp; Brinkman 2009, s. 30</p>
<p>Harumframt var ein orðstýrari, sum nýtti ein  ikki-stýrandi samrøðustíl, har tað var avgerandi at fáa</p>
<p>fram so nógv og ymisk sjónarmið sum gjørligt. Orðstýrarin kunnaði um evnið og setti fram spurningar</p>
<p>út frá samrøðuvegleiðingini til kjak og spurdi um ymiskt viðv. ymisku svarunum og sjónarmiðunum</p>
<p>(Kvale &amp; Brinkman 2009, s. 30-31).</p>
<p>Samrøðuleiðarin nýtti í báðum førum eina fyribrigdafrøðiliga (fænomenologisk) tilgongd, har dentur</p>
<p>verður lagdur á,</p>
<p xml:lang="dan"><em type="italic">“...at  forstå  fænomener  ud  fra  aktørernes  egne  perspektiver  og  beskrive  verden,  som  den </em></p>
<p xml:lang="dan"><em type="italic">opleves af informanterne, ud fra den antagelse, at den vigtige virkelighed er den, mennesker </em></p>
<p xml:lang="dan"><em type="italic">opfatter” </em>(Kvale S. &amp; S. Brinkman 2009, s. 44). </p>
<p>Hetta kravdi, at samrøðuleiðarin var tilvitaður um og tók atlit til, at forfatanir vórðu settar í <em type="italic">‘klombur’ </em></p>
<p>fyri at fáa eina fordómsleysa lýsing av samrøðuni. Tann opna fyribrigdafrøðiliga tilgongdin hevur við</p>
<p>sær, at samrøðuleiðarin lærir og ognar sær vitan frá heimildarfólkinum.</p>
<p>Áðrenn  samrøðurnar  varð  ein  samrøðuvegleiðing  gjørd,  ið  varð  nýtt  sum  eitt  handrit,  ið  skipaði</p>
<p>gongdina í samrøðuni (fylgiskjal 5). Vegleiðingarnar, bæði til semistruktureraðu samrøðurnar og til</p>
<p>fokusbólkasamrøðurnar, umfataðu endamál, málbólkar, evni og uppskot til spurningar. Samsvarandi</p>
<p>opnu samrøðuni, ið eyðkennir semistrukteraða samrøðu, legði samrøðuleiðarin dent á at meta um, í</p>
<p>hvønn  mun spurningarnir  í samrøðuvegleiðingini  vórðu fylgdir  – og hvussu nógv  fylgt varð upp á</p>
<p>svarini  frá  heimildarfólkinum.  Hetta  er  avgerandi  fyri  úrtøkuna,  tí  tað  er  ongantíð  greitt</p>
<p>frammanundan, hvussu svarað verður (Kvale &amp; Brinkman 2009, s. 151).</p>
<p><em type="bold">3.3      Transskriptión (ljóðskriving) og viðgerð av transskriptinum </em></p>
<p>Sum  ein  partur  av  tulkingartilgongdini,  varð  ljóðupptøkan  av  samrøðunum  umskrivað  til  tekst.</p>
<p>Transkriptiónin gevur eitt nýtt innlit í samrøðurnar, tí tað er ein greiður munur á reglunum fyri, hvat</p>
<p>ein vælorðað samtala er og hvat ein vælskrivaður tekstur er. Í transskriberingini var ikki tikið atlit til</p>
<p>fyribrigdi so sum kropsmál, mállegu og handabrøgd, og tí er transskriptiónin ein dekontekstualiserað</p>
<p>endurgeving av samrøðuni (Kvale &amp; Brinkman 2009, s. 200).</p>
<p>Síðani  varð  transskriptið  tulkað  eftir  teimum  hermeneutisku  tulkingarprinsippunum,  sum  hava  til</p>
<p>endamáls  at  tryggja  haldgóðar  tulkingar.  Síðani  vórðu  tulkingarnar  flokkaðar  við  støði  í</p>
<p>endamálunum  fyri  interviewini.  Í tulkingartilgongdini  var  ein  objektiv  tilgongd  nýtt,  har  atlit  varð</p>
<p>tikið  til  ‘<em type="italic">common  sence,’ </em>ið  leggur  upp  til  fjølbroyttar  tulkingar,  vitandi,  at  tað  finst  ikki  ein  røtt </p>
<p>tulking (Kvale &amp; Brinkman 2009, s. 200). Harumframt varð transkriptið skrivað orðarætt, tó uttan at</p>
<p>dentur var lagdur á herðingar.</p>
<p><em type="bold">4. Søguligt yvirlit </em></p>
<p>Í  skúlaárunum  2009/2013  hevði  Venjingarskúlin  í  Tórshavn  eitt  royndar-  og  menningarvirksemi</p>
<p>(fylgiskjal 6), sum hevði til endamáls at hjálpa næmingum, sum av sosialum ella sálarligum orsøkum</p>
<p>ikki vóru førir fyri at vera í heimaflokkinum saman við sínum floksfelagum – ella í heila tikið at vera</p>
<p>í skúla. Tað, sum varð ætlanin, var at fáa eitt samstarv í lag millum skúlarnar í Tórshavnar Kommunu</p>
<p type="listitem">– í fyrstu atløgu teir við framhaldsdeild í Tórshavn. Hetta vildi geva nakrar eyðsýndar fyrimunir:</p>
<p>a) Tað fæst eitt størri tal av tímum fyri ‘minni pening,’ um fleiri skúlar leggja tímar til felags</p>
<p>verkætlan b) At  bólka  næmingar  eftir  teirra  sosialu/sálarligu/fakligu  støðu,  har  tann  einstaki  við</p>
<p>fyrimuni kann taka avbjóðingarnar í felagsskapi við hini í sínum bólki</p>
<p>c) næmingarnir fara ætlandi at hava lættari við at kenna tilknýti til teirra heimaflokk, um teir</p>
<p>ein part av tíðini eru í einum skúlahøpi, sum teir betur kunnu góðtaka – enn at ganga egnar</p>
<p>leiðir</p>
<p>Avtalað varð, at skúlarnir – um ikki annað frættist frá MMR - hvør í sínum lagi seta lærarar til “heima</p>
<p>og sjúkraundirvísing” fram til 31. desember 2014.  Avklárast skal við Mentamálaráðið, um ein loysn</p>
<p>kann finnast uppá læraraspurningin 1 januar 2015 (fylgiskjal 7).</p>
<p><em type="bold">4.1       Søgan víðari – fram til í dag </em></p>
<p>Í  fyrstani  vórðu  tímar  til  undirvising  játtaðir  tí  einstaka  næminginum,  og  tað  komu  lærarar  frá</p>
<p>avvarðandi skúla at undirvísa í Margarinfabrikkini. Hetta var, sum tíðin fráleið, hildið at vera óheppið,</p>
<p>so hvørt sum tað vóru fleiri næmingar, ið komu í Margarinfabrikkini og høvdu tørv á undirvísing. –</p>
<p>Hugskotið var jú, at tímarnir, ið vórðu játtaðir til heima- og sjúkraundirvísing til hesar næmingar, ið</p>
<p>høvdu skúlaaftran, kundu koma fleiri til góðar í einum felags skúlatilboði, - og at tey vónandi eisini</p>
<p>kundu hava gleði av hvørjum øðrum og finna sosiala styrki í at vera saman við øðrum, ið vóru í sama</p>
<p>báti sum tey.</p>
<p>Tað vísti seg eisini mangan at vera ein avbjóðing hjá tí einstaka skúlanum at finna lærarar til heima-</p>
<p>og sjúkraundirvísing, sum bæði høvdu áhuga, fakligan og sosialan førleika – og royndir við slíkum</p>
<p>serligum undirvísingararbeiði. Tí var tað rættiliga tíðliga í tilgongdini skipað fyri, at tað vóru ávísir</p>
<p>lærarar, sum tóku sær av undirvísingini í Margarinfabrikkini.</p>
<p>Tey fyrstu árini, eftir at skúlatilboðið Lopfjølin varð stovnsett í august 2014, vóru lærararnir settir við</p>
<p>ymiskum  tímatali  –  alt  eftir  næmingatalinum.  Samlaða  tímajáttanin  var  leingi  uml.  20  tímar  um</p>
<p>vikuna, og har vóru bæði tríggir og fýra lærarar í ávís tíðarskeið at býta hesar fáu tímar millum sín.</p>
<p>Tað gjørdi tað trupult við samstarvi, tá mesta av arbeiðnum hjá lærarunum lá aðrastaðni.</p>
<p>Venjingarskúlin,  seinni  Skúlin  á  Fløtum,  SáF  (1.  januar  2015)  var  skúlin,  sum  umboðaði  hinar</p>
<p>skúlarnar  viðv.  námsfrøðiligari  ábyrgd,  vegleiðing,  undirvísingartilfari  –  og  umsitingarliga  við</p>
<p>royndum, próvtøkum og aðrari umsiting (lønarseðlar o.a.)</p>
<p>Frá 2016 varð tímajáttanin til undirvísing  hækkað til 30 tímar, við tað at næmingatalið  eisini  varð</p>
<p>hækkað. Játtanin frá Sosialu deild var eisini hækkað, soleiðis at tveir námsfrøðingar arbeiddu nú hálva</p>
<p>tíð í Lopfjølini.</p>
<p>Í dag eru tveir  lærarar settir – við  virksemisætlan í Skúlanum á Fløtum. Annar við 22 tímum  –  og</p>
<p>restin av hansara tímum upp til fult starv – eru í Margarinfabrikkini í frítíðarpartinum. Hin er settur</p>
<p>18 tímar í Lopfjølini – og restin í SáF. Hetta ger, at arbeiðið í dag er nógv støðugari – og samstarvið</p>
<p>í starvsfólkabólkinum neyvari.</p>
<p>Tvær lýsingar av verkætlanini hava verið skrivaðar síðani 2013 – tann síðsta í juni 2016. (fylgiskjøl</p>
<p>8,9).</p>
<p><em type="bold">       5.  Hagfrøðiligt yvirlit</em> </p>
<p><em type="bold">5.1        Heimildarstøðið fyri Lopfjølina  </em></p>
<p>Í  lýsingini  av  verkætlanini  Lopfjølini  verður  víst  á,  hvørjir  partar  hava  leiklut  í  virkseminum  um</p>
<p>Lopfjølina (fylgiskjal 9). Luttakandi partarnir eru: Barnaverndartænastan, upprunaskúlin, Sernám, og</p>
<p>“Visitatiónsnevndin  er  samansett  av  leiðaranum  í  Sernámi,  undirvísingarleiðaranum  umboðandi</p>
<p>skúlarnar, dagliga leiðaranum í Margarinfabrikkini og einum umboði vegna BVT.”</p>
<p>Hetta merkir, at øll børn og ung, sum higartil hava verið – og eru – í Lopfjølini, samstundis eisini eru</p>
<p>í virkisøkinum hjá BVT. Skjølini í Sosialu deild vísa yvirlit yvir øll, sum hava verið í Lopfjølini – og</p>
<p>nær tey eru komin inn í Lopfjølina.</p>
<p>Undirvísingarleiðarin umboðandi skúlarnar er varastjóri í Skúlanum á Fløtum, og skúlin hevur havt</p>
<p>námsfrøðiligu  og  umsitingarligu  ábyrgdina  frá  byrjanini  av.  Hetta  merkir,  at  øll  skjøl,  ið  hava  við</p>
<p>royndir og próvtøkur at gera, eru at finna í skjalgoymslu Skúlans á Fløtum. Haðani kemur yvirlitið</p>
<p>yvir, hvør ið hevur fingið fráfaringarskjøl – og nær.</p>
<p><em type="bold">5.2       Talva við yvirlitið yvir støðuna hjá næmingunum, sum hava gingið í Lopfjølini </em></p>
<p>Talvan vísir, nær næmingurin er byrjaður í Lopfjølini, nær hann hevur fingið fráfaringarskjal, og hvar hann møguliga er í dag.</p>
<p><em type="bold">Næming  Byrjað Fráfaringarskjal Hvar er hann/hon í dag </em></p>
<p>G 15 Jan 2018  Gongur í Lopfjølini í løtuni. Fer á NámX í august 2019 G 14 Mai 2018  Gongur  í  Lopfjølini  í  løtuni.  Fer  møguliga  aftur  í</p>
<p>upprunaskúlan SáF at taka 9. flokk. Síðani verður tað helst eitt ár uttan skúla (<span type="quote">“har eg kann anda...”</span>) – og so eftir tað á Glasir. Arbeiðir í løtuni í vøggustovu 4-5 t/vikuna</p>
<p>G 17 Des 2016 Juni 2017 + 2018 Gongur í 1. G á Glasi G 18 Aug 2016 (15) Juni  2016  +  2017  +</p>
<p>Gongur ikki í skúla í løtuni – arbeiðir við rossum</p>
<p>D 18 Jan 2017 Juni 2017 + 2018 Til skips við Brimli.... (?) G 17 Feb 2017   Tekur 9.fl. í DK í løtuni D 14 Var heilt stutt   Guli skúli, 7. fl. 2018/2019 G 16 Aug 2017 Juni 2018 Ætlar  sær  at  taka  9.  fl.  í  summar.  Síðani  á  Føroya</p>
<p>Fólkaháskúla, síðani Miðnám 2020 Makeup-artist-útbúgving á Glasi</p>
<p>G 14 Var stutt  Hon er í DK á døgnstovni G 17 Var heilt stutt   G 14 Okt. 2018 Var heilt stutt</p>
<p type="listitem">– og fór aftur í skúla  Aftur á Løgmannabreyt.</p>
<p>D 18 Nov. 2014 2017 Guli sk. 9. fl. Guli  skúli  2015  –  Eftir  9.  fl.  fór  hann  á</p>
<p>skipasmiðjuna  – men  spurn.  er, hvar hann  er nú.</p>
<p>D 20 Úr  NámX  2015.  Byrjaði starvsvenjing sep. 2015  Er  ella  hevur  verið  í  viðgerð  fyri  rúsevnis-</p>
<p>trupulleikar.</p>
<p>D 18 Mar. 2016 Juni 2016 + 2017 Arbeiðir hjá einum rørsmiði – ætlar at fara í læru D 15 Aug 2017  Hann  gongur  í  Lopfjølini  –  og  ætlar  í NámX G 20 Jan 2014 Juni 2014 + Juni 2015 NámX</p>
<p>Býr niðri í løtuni. Gingið á HF í Klaksvík</p>
<p>G 21 Feb 2016 Juni 2016 Fer á miðnámskúla eftir summarfrítíðina G 19 Feb 2014 Juni 2016 Arbeiðir.  Hevur  eisini  tikið  makeup artist... G 18 Aug 2015 Juni 2016 + 2017 Gongur við Áir, ætlar sær víðari á Glasir D 20 Des 2014 Juni 2016 Gongur  á  Glasi  í  serbreyt  (yrkisrættað Nám) D 13 Mar 2017  Gongur í Lopfjølini – men er bara heima D 19 Aug 2015 Juni  2016  +  2017  + 2018.</p>
<p>Til sjós við fiskiskipi</p>
<p><em type="bold">5.3    Aldur, tá tey byrjaðu </em></p>
<p>Tey  flestu  eru  í  framhaldsdeildini, tá tey søkja um  at  koma  inn  á  Lopfjølina.  Tað  hevur  verið nógv  umrøtt  viðvíkjandi aldrinum,  at  tá  tey  koma so  seint  inn  á  Lopfjølina, tá  verða  líkindini  fyri  at koma aftur í upprunaskúlan tess minni.  Í yvirlitinum her er miðalaldurin 14,2 ár.</p>
<p>Byrjanaraldur</p>
<p>11 ár12 ár13 ár14 ár15 ár16 ár17 ár18 ár</p>
<p><em type="bold">5.4   Kynsbýtið </em></p>
<p>Sum  talvan  vísir,  so  er  kynsbýtið  13  gentur  og  9  dreingir. Tað  svarar  til  í  prosentum: gentur 59 % og dreingir 41 %.  Um hetta er ein ikki tilvildarlig helling er ilt at siga, tí vit hava ikki  so  nógv  tøl  at  gera metingar út frá.</p>
<p>Kynsbýtið</p>
<p>41%59%</p>
<p>DreingirGentur</p>
<p><em type="bold">5.5  Hvussu  nógv hava  fingið  fráfaringarskjal </em></p>
<p>12 av 14 eru komin á mál  viðv.  at  fáa  9. floks prógv, meðan 8 framvegis eru í skúlaaldri.  Fyri  summi  er próvskjalið  ikki  fullfíggjað,  t.v.s.  at  tey møguliga mangla onkra lærugrein.</p>
<p>Fráfaringarskjal</p>
<p>Hava fingið fráfaringarskjal Hava ikki fingið fráfaringarskjal Í skúlaaldri</p>
<p>DreingirGentur</p>
<p><em type="bold">5.6    Hvussu nógv eru farin aftur í upprunaflokk </em></p>
<p>Bert  tvey  eru  komin  á mál  viðvíkjandi  einum av  innanhýsis  lutmálunum,  nevniliga  hetta at megna at koma aftur í upprunaflokkin í heimaskúlanum.  Hetta svarar til 9 %. Hetta er eitt lágt prosenttal – og er  ein  sterk  ábending um, at hesi børn og hesi ungu  hava  stórar  avbjóðingar  av  ymiskum slagi.</p>
<p>Aftur í upprunaflokk</p>
<p>DreingirGentur</p>
<p>FarinIkki farin</p>
<p><em type="bold">5.7     Hvar eru tey í dag </em></p>
<p>Talvan vísir, at 3 dreingir og 5 gentur eru framvegis  í  skúlaaldri  –  og telja tí  ikki  við  millum  tey,  ið  fara  víðari eftir lokna tíð í Lopfjølini. Her er ein drongur og 3 gentur, ið  ikki  fyribils eru  farin  víðari  við  nøkrum.  Men  5 dreingir og 5 gentur eru farin  víðari við útbúgving ella arbeiði.<em type="italic"> </em></p>
<p>Víðari útbúgving ella arbeiði</p>
<p>DreingirGentur</p>
<p>Í skúlaaldriIkki víðariVíðari</p>
<p><em type="bold">     6.  Samrøðurnar</em> </p>
<p><em type="bold">6.1       Næmingarnir </em></p>
<p>Samrøðurnar við næmingarnar, ið hava gingið ella ganga á Lopfjølini, bygdu á og tóku støði í teimum</p>
<p>skúlaroyndum og upplivingum, ið  næmingarnir høvdu havt, áðrenn teir vórðu knýttir at Lopfjølini.</p>
<p>Hetta, tí at næmingarnir vóru sálarliga merktir av einari skúlagongd, ið ikki hevði gingið eftir vild,</p>
<p>og teir tosa tískil um <em type="italic"><span type="quote">“tannáringa tunglyndi”</span></em>, <em type="italic"><span type="quote">“...eg hevði tað ikki gott sálarliga, var deprimerað...”</span> </em></p>
<p>og at skúlagongdin førdi við sær, at <em type="italic">“...kroppurin fór í lás, eg kundi ikki, eg fór ikki, altso tað var tað </em></p>
<p><em type="italic">ringasta, gysiligasta følilsi...tann tíðin var ordiliga tung...”</em>(fylgiskjal 10,A,B,C). Næmingarnir vísa </p>
<p>á, at teir ikki kendu á sær, at teir megnaðu skúlagongdina í fólkaskúlanum nóg væl og út frá hesum</p>
<p>uppliva møtið við Lopfjølina sum eina frígering, har tilgongdin er øðrvísi: Teir verða møttir, har teir</p>
<p>eru fakliga, sosialt og persónliga. Hetta hevði ta fylgju, at teir kendu seg tryggar í umhvørvinum bæði</p>
<p>við  námsfrøðingar,  lærarar  og  aðrar  næmingar,  teir  høvdu  álit  á  fakfólkunum.  Kenslan  hjá  einum</p>
<p>næmingi var, at</p>
<p><em type="italic">“...tað var ordiliga lætt í mun til áðrenn...tað var ordiliga lekkurt...eg kundi ikki verið meira </em></p>
<p><em type="italic">nøgd...eg fekk ordiliga frið í sálina...”</em>(fylgiskjal 11).  </p>
<p>Bæði  námsfrøðingar  og  lærarar  møttu  næmingunum,  tá teir  komu  á  Lopfjølina,  við  blíðni  og  eini</p>
<p>vinaligari  móttøku.  Tey  góvu  sær  stundir  at  tosa  við  tey,  spyrja  um,  hvørji  áhugamál  og  hvørjar</p>
<p>fakligar avbjóðingar, tey høvdu og hvørjum fakligum málum, tey vildu røkka.</p>
<p>Tað kemur greitt fram í viðtalunum, at á Lopfjølini tekur starvsfólkið støði í einstaka næminginum.</p>
<p>Ein  næmingur  fortelur,  at  frá  at  vera  ein  persónur,  sum  hevði  tað  ringt  við  sær  sjálvum,  føldi  seg</p>
<p>annarleiðis, so hjálptu tey honum, tey skiltu hann uppá ein heilt annan máta enn onnur, og tey dømdu</p>
<p>hann ikki, hann kundi fortelja teimum alt (fylgiskjal 12). Hendan tilgongdin var við til at uppbyggja</p>
<p>sjálvsálitið.  Hetta  er  gjøgnumgangandi  hjá  øllum  næmingunum  í  samrøðunum,  at  hava  líknandi</p>
<p>upplivilsir av at byrja á Lopfjølini, og at hendan broytingin hevur ført við sær eina størri lívsgleði og</p>
<p>størri  sjálvsálit,  sum  er  grundarlagið  fyri  at  kunna  trúgva  uppá  seg  sjálvan  og  kunna  mennast  í  tí</p>
<p>skúlaumvhørvinum, sum Lopfjølin bjóðar.</p>
<p>Samrøðurnar geva eina ábending um, at trivnaður, tryggleiki og endurvunna sjálvsálitið hevur havt</p>
<p>ein leiklut í fakligu menningini. Undirvísingin varð næmingalaðað við støði í tí einstaka næminginum,</p>
<p>har  næmingurin  lærdi  út  frá  tí  støðinum,  hann  var  á.  Hetta  hevur  ávirkað  hugin  at  læra,  har  ein</p>
<p>næmingur sigur:</p>
<p><em type="italic">“...tað er simpulten so lætt og tey læra meg væl...eg havi virkuliga hug at sita har saman við </em></p>
<p><em type="italic">teimum og læra ordiliga.”</em> (fylgiskjal 13).  </p>
<p>Næmingarnir fingu hjálp, tá tørvur var á tí, tað var í lagi ikki at duga eitthvørt, og har var eingin vandi</p>
<p>fyri at siga eitthvørt. Hetta eru eyðkenni, ið mynda eitt trygt, gott og mennandi læruumhvørvi, sum</p>
<p>eygleiðir og uppfatar næmingin sum eitt heilt menniskja.</p>
<p>Í tilgongdini er eyðsæð, at førleikarnir hjá námsfrøðingunum og lærarunum hvør í sær verða nýttir til</p>
<p>fulnar  í einum góðum samstarvi rundan um og við  næmingarnar. At tvørprofessionella samstarvið</p>
<p>hevur riggað og tískil tænt øllum pørtum, gongur aftur í samrøðunum, hvussu teir kenna ágóðan av</p>
<p>hesi holistisku tilgongdini, ið megnar at fevna um næmingin sálarliga, persónliga, sosialt og fakliga.</p>
<p>Ongin av fyrrverandi næmingunum eru farnir aftur í upprunaskúlan, men hava tikið 9. floks prógv og</p>
<p>eru komnir víðari við lestri á ymiskan hátt. Hetta við eini fatan av, sum tveir av næmingunum vísa á,</p>
<p>at:</p>
<p><em type="italic"><span type="quote">“...eg hevði ikki blivið liðug við 9. flokk, um tað ikki var fyri Lopfjølina...”</span> </em>og <em type="italic">“...var eg næstan </em></p>
<p><em type="italic">droppað úr 9. flokki og sjálvandi uttan eitt 9. floks prógv...”</em>(fylgiskjal 14,A,B).  </p>
<p>Útlitini fyri hesar næmingar eru fullkomiliga broytt til at kenna seg dugnalig og síggja møguleikar</p>
<p>fyri víðari lestri ella innan ymisk starvsøki – í eini bjartari framtíð.</p>
<p><em type="bold">6.2       Foreldrini </em></p>
<p>Samrøðurnar við foreldrini hjá næmingunum á Lopfjølini góvu eina mynd av, at upplivingarnar frá</p>
<p>fólkaskúlanum vóru merktar av mistrivnaði og strongd, ið lutvíst førdi við sær, at teir kendu tað tungt</p>
<p>og trupult at fara í skúla, har tey øll høvdu eina lutfalsliga høga fráveru. Eitt foreldur segði millum</p>
<p>annað, at barn teirra <em type="italic"><span type="quote">“...treivst illa í fólkaskúlanum...”</span> </em>var <em type="italic"><span type="quote">“...niðurundirkomin, so keddur av tí...”</span></em> </p>
<p>(fylgiskjal 15,A,B). Eitt annað foreldur greiddi frá, at <em type="italic">“...avbjóðingin hjá X, tað er skúlaskipanin...tað </em></p>
<p><em type="italic">er meira skúlin og skipanin, sum X ikki megnar...” </em>(fylgiskjal 15,C). Her vísa foreldrini á eina tíð, har </p>
<p>næmingurin hevur mistrivist, kent seg ótryggan og ikki hoyrdan, sum hevur havt ávirkan á fakligu</p>
<p>læringina. Í samrøðunum eru ábendingar um, at hendan støðan, næmingarnir hava verið í, hevur vart</p>
<p>í longri tíðarskeið, tað hevur tikið langa tíð, frá at foreldrini gerast varug við, at barn teirra hevur ilt</p>
<p>við at koma  í skúla og at megna  skúlaarbeiði,  at  tað fær eitt ávíst tilboð at byrja  í  Lopfjølini. Eitt</p>
<p>foreldur fortelur, at</p>
<p><em type="italic">“...X byrjar at fáa trupulleikar, tað er í pubertetinum, tað er í 6.-7. flokki, at hann byrjar </em></p>
<p><em type="italic">at fáa trupulleikar av ymiskum slagi, fær tað verri og verri yvirhøvur, fær ringt við at </em></p>
<p><em type="italic">koma í skúla og sovorðið. Tað strekkir seg yvir langa tíð.” </em>(fylgiskjal 16)<em type="italic">.  </em></p>
<p>Tað  er  tó  ikki  greitt  í  samrøðunum,  hvussu  er  og  ikki  í  tilgongdini  hjá  og  í  samstarvinum  við</p>
<p>avvarðandi skúla,  men  flestu foreldrini  leggja stóran dent á, at broytingin er eyðsýnd til tað betra,</p>
<p>bæði persónliga, fakliga og sosialt.</p>
<p>Eftir  at  næmingarnir  byrjaðu  á  Lopfjølini,  uppliva  fýra  av  fimm  foreldrum,  at  umstøðurnar  hjá</p>
<p>børnum teirra broytast til tað betra,</p>
<p><em type="italic"><span type="quote">“...tað hevur verið heilt fantastist fyri X...”</span> og “...X varð meira avslappaður...X var als </em></p>
<p><em type="italic">ikki  at  kenna  aftur  og  nógv  meira  glaður,  og  glaðari</em> <em type="italic">og  ikki  so  uppfarandi  og </em></p>
<p><em type="italic">illsintur...” </em>(fylgiskjal 17,A,B). </p>
<p>Har  var  ein  næmingur;  hóast  honum  dámdi  væl  Lopfjølina  og  var  væl  nøgdur  við  undirvísingina,</p>
<p>mettu foreldrini ikki, <em type="italic"><span type="quote">“...at man kendi nakra broyting...”</span> </em>(fylgiskjal 17, C)  Tað, at næmingarnir hava </p>
<p>ymisk  upplivilsir  av  Lopfjølini,  kann  vera  tengt  at,  hvørjar  avbjóðingar  næmingarnir  hava,  og</p>
<p>sambært  samrøðunum, kann talan  verða um sálarligar avbjóðingar, tunglyndi, diagnosir og annað.</p>
<p>Hugsast kann, at tað í ávísum førum kann vera tørvur á eini viðgerð, samstundis sum næmingurin er</p>
<p>virkin á  Lopfjølini.  Men hóast nakrir av  næmingunum  hava  diagnosur, so  hava teir klára seg  væl,</p>
<p>bæði  persónliga  fakliga  og  sosialt.  Starvsfólkini  hava  megnað  at  tikið  støði  í  styrkleika  hjá</p>
<p>næmingunum á tann hátt, at</p>
<p><em type="italic">“...at fólkið her niðri maktaði væl tað at fáa X inn og práta við X, hvat er tað, tú hugsar, </em></p>
<p><em type="italic">hvat  er  tað  tú  ætlar,  so  X  slapp  nógv  til  orðanna...tað  gjørdi...X  føldi  seg </em></p>
<p><em type="italic">týdningarmiklan fyri onnur enn bara okkum...) </em>(fylgiskjal 18),  </p>
<p>har avbjóðingarnar hjá næmingunum vórðu viðurkendar, ið kundu viðføra ávísar avmarkingar í mun</p>
<p>til skúlagongdina, men at hetta var góðtikið, og støði varð tikið í, hvat næmingurin megnaði og vildi.</p>
<p>Hendan tilgongdin hevur havt við sær , at <em type="italic"><span type="quote">“...sjálvsálitið sum er vorðið bygt upp aftur...”</span> </em>og sum aftur </p>
<p>hevur havt við sær, at <em type="italic"><span type="quote">“...X fekk meira dirvi at kasta seg út í ymisk ting...”</span> </em>(fylgiskjal 19,A,B). <em type="italic"> </em></p>
<p>Sambært foreldrunum, trivust allir næmingarnir á Lopfjølini, og summir gjørdust glaðari og gjørdust</p>
<p>meira  sosialir,  megnaðu  at  fara  meira  út.  Harumframt  upplivdu  øll  eina  framgongd  í  fakligu</p>
<p>menningini, har næmingarnir fingu eina viðurkenning av</p>
<p><em type="italic">“...hvussu skjótt ein kundi læra eitt ella annað, tá ein sat einsamallur og bara friður </em></p>
<p><em type="italic">kom niður á ein og ein fór at gera eitt ella annað...” </em>(fylgiskjal 19,C),  </p>
<p>har foreldrini upplivdu, at barn teirra kom heim og var <em type="italic"><span type="quote">“uppi í skýggjunum,”</span></em> tí nú dugdi tað t.d. at </p>
<p>seta ð. Hetta at gerast tilvitaður um, hvat ein dugir væl og hvat ein skal arbeiða meira við og hvussu</p>
<p>ein lærir best, í hvørjum kringumstøðum og í hvørjari tilgongd, fakfólkini eru í.</p>
<p>Tilgongdin  bæði  við  fakligu  og  persónligu  menningini  fevnir  eisini  um  foreldrasamstarv,  har  eitt</p>
<p>foreldur vísir á ein týðiligan mun frá fólkaskúlanum, sum hevur havt týdning fyri sambandið millum</p>
<p>seg og barnið. Tá eitthvørt hevur stungið seg upp, so verður tikið hond um tað beinanvegin, bæði hjá</p>
<p>lærarunum og námsfrøðingunum, tað er ikki neyðugt at fara til ymisk fakfólk fyri at fáa aftursvar, tað</p>
<p>er smidligt, og tað er týðiligt, at fakfólkini samstarva um næmingarnar (fylgiskjal 20). Hetta hevur</p>
<p>ført við sær, at foreldur og barn í størri mun hava kunna verið saman um skiftið frá fólkaskúlanum og</p>
<p>í Lopfjølina, og hetta hevur eisini betrað um viðurskiftini sum heild í heiminum.</p>
<p><em type="bold">6.3       Bólkasamrøða við starvsfólk (námsfrøðingar, lærarar, leiðara)</em> </p>
<p>Tað hevur verið ein long tilgongd frá fyrstani tíð í Lopfjølini, har  byrjanin var rættiliga trilvandi. Í</p>
<p>fyrstani komu lærarar frá avvarðandi skúla inn á Margarinfabrikkina at undirvísa. Tað gav ikki nakra</p>
<p>meining, tá hugsað verður um at samstarva inni í Margarinfabrikkini um tey ungu.</p>
<p>So byrjaði tað við at vera ein lærari og ein námsfrøðingur, og síðani til at vera tveir námsfrøðingar og</p>
<p>fýra lærarar, hvør lærari við  fáum tímum – til í dag, har tað eru tveir fastir námsfrøðingar og tveir</p>
<p>fastir lærarar, tó ikki í fullum starvi. Tað verður nevnt, at tað var ringt at hava nakað samstarv, tí man</p>
<p>var ikki samstundis til arbeiðis. Tað var ringt at finna tíðir til fundir og ráðleggingar.</p>
<p>Samstarvið og samskiftið í  fasta toyminum er í dag ógvuliga gott. Tað er komið í eina meira fasta</p>
<p>skipan, har fastur fundur er annanhvønn mikudag soleiðis at til ber at taka samanum, um okkurt er</p>
<p>viðvíkjandi einum næmingi – ella okkurt evni, sum er aktuelt í løtuni, soleiðis at tað ikki dettur niður</p>
<p>ímillum. Marylin Danielsen frá Skúlanum á Fløtum er við, har aktuell viðurskifti verða viðgjørd, og</p>
<p>ætlanir fyri nærmastu framtíð verða lagdar. Tað verður eisini nevnt, at tað er ikki bara 14. hvønn dag,</p>
<p>at tað verður samskift. Tað fer fram hvønn einasta dag, tí øll eru jú har hvønn dag.</p>
<p>Tann sosiali týdningurin fyri næmingarnar við dagliga morgunmatarborðinum er stórur. Har verður</p>
<p>tosað saman um mangt og hvat, og næmingarnir fáa eisini orðið. Teir kenna seg so við og við meira</p>
<p>tryggar – og eisini fríari í teirri sosialu støðuni, sum er við morgunmatarborðið. Hendan løtan hevur</p>
<p>alstóran týdning í tí sosialnámsfrøðiliga arbeiðnum í Lopfjølini.</p>
<p>Námsfrøðingarnir  eru kontaktpersónar hjá teimum ávísu  børnunum/teimum ungu, har tær  býta tey</p>
<p>millum  sín.  Tað  er  nógv  samstarv  vegna  tann  einstaka,  ikki  minst  við  foreldrini,  við  avvarðandi</p>
<p>myndugleikar – og við skúlarnar, har tey eru innskrivað. Í hesum sambandi er nógv fundarvirksemi.</p>
<p>Lærararnir eru eisini partur í hesum arbeiðnum – teir taka sær ikki bara av undirvísing. Teir eru nógv</p>
<p>inni á tí sosialnámsfrøðiliga eisini, tí tá ein næmingur ikki hevur tað so gott, so fæst einki burtur úr</p>
<p>undirvsíngini álíkavæl.</p>
<p>Námsfrøðingarnir  hava  nógv  skapandi  virki  við  næmingunum  –  blandað  við  relatiónsskapandi</p>
<p>samveru – práti – lívssøgum o.ø. Tað verður vant nógv ymiskt saman við næmingunum, at gera mat,</p>
<p>mála – nógv ymiskt kreativt. Tað hevur stóran týdning at vera saman um hetta, tí tá tað kemur til prát,</p>
<p>har tað er týdningarmikið, at tey fáa sett orð á, hvussu tey hava tað, tá er tað nógv lættari og meira</p>
<p>nátúrligt, at tað verður gjørt, meðan man er í gongd við nakað kreativt – í staðin fyri at seta seg niður</p>
<p>og siga: Nú skulu vit hava eitt gott prát.<em type="italic"> </em></p>
<p>Tvørgeiraliga samstarvið er yvirhøvur gott, ikki minst við Skúlan á Fløtum. Samstarvið við Sosialu</p>
<p>deild hevur verið ótrúliga gott í fleiri viðurskiftum, ikki minst hetta at Tina Lyager ofta hevur hjálpt</p>
<p>við at finna eitt  arbeiði til  nøkur av teimum ungu, so at tilboðið  í  eina tíð  hevur verið  víðkað út á</p>
<p>seinnapartin  eisini.  Tó  verður  fýlst  á,  at  viðgerðir  hjá  Sernámi  taka  langa  tíð.  Tað  sama  við</p>
<p>Barnaverndartænastuni, at tað tekur ofta alt ov langa tíð.  <em type="italic"> </em></p>
<p>Tað hevur víst seg at eydnast illa at náa málinum, at næmingurin kemur aftur í upprunaskúlan. Hildið</p>
<p>verður eisini, at starvsfólk frá upprunaskúlanum hava ikki víst nakran serligan áhuga fyri fyrrverandi</p>
<p>næmingi  hjá teimum. Spurningurin er eisini, um tað er avvarðandi skúlin, sum  hevur ábyrgd av at</p>
<p>halda sambandið við líka – ella tað er Lopfjølin. Hjá teimum, sum eru farin á NámX, hevur tað eydnast</p>
<p>best við at koma aftur í upprunaskúlan. Eitt annað, sum fleiri ferðir hevur verið nevnt, er, at jú yngri,</p>
<p>tey eru, tá tey koma í Lopfjølina, størri eru líkindini fyri at koma aftur í upprunaskúlan.</p>
<p>Tá  talan  er  um,  at  næmingarnir  skulu  taka  9.  floks  prógv,  verður  sagt,  at  tað  er  stórur  munur  á</p>
<p>skrivligum avrikum í mun til munnligu, har tey yvirhøvur klára seg sera væl. Støddfrøði er ein stórur</p>
<p>trupulleiki fyri tey flestu. Man má rokna við minst tvey ár at koma fram til 9. fl. prógv. Tað er eisini</p>
<p>ein  stór  avbjóðing  at  hava  allar  lærugreinirnar.  Men  hildið  verður,  at  serliga,  tá  tað  snýr  seg  um, hvussu nógv, ið hava megnað at fáa eitt fráfaringarskjal av øllum, sum hava gingið á Lopfjølini, so</p>
<p>má man siga, at tað er áhugavert.</p>
<p>Tá  tað  kemur  til  vandan  fyri  lógarbrotum  og/ella  evnismisnýtslu,  tá  er  foreldrasamstarvið  eyka</p>
<p>týdningarmikið. Men hóast tað er tað ofta til fánýtis, tí umstøðurnar heima eru ikki nóg góðar. Tað</p>
<p>skal  í  flestu  førum  nógv  meira  víttfevnt  arbeiði  til,  enn  tað,  sum  er  møguligt  innan  karmarnar  hjá</p>
<p>Lopfjølini.<em type="italic"> </em></p>
<p>Hetta skúlatilboðið er komið fyri at vera, so sum gongdin er í løtuni. Talið av næmingum skal ikki</p>
<p>upp um 8  –  uttan so, at tað verður í tveimum pørtum...Tað eiga at vera tvey  fulltíðar  lærarastørv  í</p>
<p>Lopfjølini. Fyri at fyribyrgja skúlaaftran, so er tað umráðandi at fáa fatur á børnunum so tíðliga sum</p>
<p>møguligt. Tá eru líkindini nógv størri fyri, at tey koma aftur í upprunaskúlan. Tað skal ikki vera ein</p>
<p>treyt, at tað er eitt barnaverndarmál, áðrenn eitt barn kann koma í Lopfjølina.</p>
<p><em type="bold">6.4       Bólkasamrøða við tilvísingarbólkin</em><em type="italic"> </em></p>
<p>Í tilvísingarbólkinum verður tvørgeiraliga samstarvið nógv viðgjørt. Ein av stóru spurningunum, sum</p>
<p>settur  verður,  er:  Hvat  skulu  vit  gera  við  børn,  sum  hvørki  Sosiala  deild,  Sernám,  fólkaskúlin  ella</p>
<p>foreldrini sjálvi megna at hjálpa?</p>
<p>Í Lopfjølini kenna børnini seg meira trygg. Har eru kanska bara tvey vaksin, sum tey hava rundan um</p>
<p>seg. Fyri tey flestu, sum hava skúlaaftran – við ymiskum avbjóðingum – er tað ein ógvuliga stórur</p>
<p>munur á at vera í vanliga fólkaskúlanum  í mun til at vera  í Lopfjølini. Tey verða møtt, júst har tey</p>
<p>eru, og einki skal ganga skjótari, enn at tey sjálvi kunnu fylgja við. Hetta, at tveir námsfrøðingar og</p>
<p>tveir lærarar eru um tey, har man í toyminum alla tíðina veit, hvussu nógvur dentur skal verða lagdur</p>
<p>á tann sosiala ella persónliga partin í mun til tað fakliga. Tað ger, at tey kenna seg trygg og verða vird</p>
<p type="listitem">– og tá kunnu tey mennast.</p>
<p>Tað vísir seg  ikki  at eydnast væl  viðvíkjandi  at fáa  tey ungu aftur í upprunaflokkin. Tað  stendur  í</p>
<p>kunngerðini, at tað skal tað verða arbeitt fram ímóti – og tað er eisini ein av týdningunum í orðinum</p>
<p>Lopfjølin. Eitt rættiliga týðiligt rák hesum viðvíkjandi er, at jú yngri, tey eru, tá tey koma í Lopfjølina,</p>
<p>jú størri eru líkindini fyri, at tey megna at koma aftur í upprunaflokkin. Tó hevur tað eisini víst seg í</p>
<p>nøkrum førum, at tey, sum megna at fara á NámX, meðan tey samstundis royna at gera seg lidnan í</p>
<p>Lopfjølini, onkrum av teimum hevur tað hepnast at fara aftur í upprunaskúlan.</p>
<p>Í Sernámi hava tey fingið fyrispurning, um tað var ein møguleiki, at  Guli skúli var ein móttakari til</p>
<p>Lopfjølina, t.v.s. tey verða fyrst ment niðri í Lopfjølini, og so verða tey slúsað út í – ikki ein vanligan</p>
<p>skúla aftur – men í Gula skúla, fyri ikki at koma aftur í eitt stórt forum. Tí tað er tað, sum so ofta er</p>
<p>so ringt, tað er at koma inn i tann gamla klassan, koma inn aftur í ein meldur, sum man hevur verið í.</p>
<p>Okkurt dømi er, har næmingur er komin í Gula skúla úr Lopfjølini. Tað er ein jaligur og skilagóður</p>
<p>tanki  at  arbeiða  fyri  einum  samstarvi  millum  Lopfjølina,  NámX  og  Gula  skúla,  so  at  ymiskir</p>
<p>samansettir møguleikar kunnu standa opnir fyri teimum ungu, sum hava serligar avbjóðingar.</p>
<p>Tá  børn  verða  innskrivað  í  skúla,  so  eru tey  í  tí  skúlanum,  so  leingi  sum  einki  annað  hendir.  Um</p>
<p>barnið so fer í Lopfjølina, so skal man hava eitt skjal, sum sigur: Tygara barn er innskrivað í skúlanum</p>
<p>her,  men  fyribils  í  Lopfjølini,  so barnið hevur  møguleika at koma aftur í sín upprunaskúla. 'Gamli</p>
<p>skúlin' hevur ábyrgdina, tá barnið kemur út aftur ella um okkurt hendir.</p>
<p>Í lýsingini av Lopfjølini er tað staðfest, hvussu visitatiónin fer fram:</p>
<p>Næmingur  kann  bert  verða  fluttur  í  Lopfjølina  í  samráð  við  foreldur,  næming,  toymisleiðslu  á</p>
<p>Lopfjølini,  BVT, avvarðandi skúla og Sernám.</p>
<p>Visitatiónsnevndin  er  samansett  av  leiðaranum  í  Sernámi,  undirvísingarleiðaranum  umboðandi</p>
<p>skúlarnar, dagliga leiðaranum í Margarinfabrikkini og einum umboði vegna BVT.</p>
<p>Í tilvísingarbólkinum verður tað viðgjørt, hvussu mannagongdin í dagliga arbeiðnum er viðvíkjandi</p>
<p>hesum.  Tá  Sernám  fær  fyrispurning  um  eitt  barn  at  koma  í  Lopfjølina  møguliga,  so  seta tey  seg  í</p>
<p>samband við Sosialu deild. Men børn eru komin inn í Lopfjølina, uttan at tað er farið fram eftir røttum</p>
<p>mannagongdum. Varastjórin í Skúlanum á Fløtum, sum hevur námsfrøðiligu ábyrgdina av Lopfjølini</p>
<p type="listitem">– og sum umboðar allar skúlarnar í ávísan mun, hevur ført fram, at børn eru komin inn í Lopfjølina,</p>
<p>uttan  at  hon  visti  av.  Tað  verður  sagt,  at  har  eru  nøkur  viðurskifti  viðv.  visitatiónini,  sum  skulu</p>
<p>hyggjast eftir og broytast.</p>
<p>Í samstarvinum millum Lopfjølina og Sernám er ein skipan, har sálarfrøðingur hevur vegleiðing og</p>
<p>supervisión við teimum, sum eru í Lopfjølini. Tað, sum er avbjóðandi hjá Sernámi, er, at børnini í</p>
<p>Lopfjølini eru knýtt at øðrum fólkum úti á skúlunum hjá teimum, sum varða av. Tá okkurt skal gerast</p>
<p>í mun til barnið, so verður tað viðkomandi úti á upprunaskúlanum, sum kemur inn í myndina. Um tey</p>
<p>í upprunaskúlanum hoyra eitthvørt um, at barnið t.d. ikki kemur í skúla, so eru tey í iva um, hvat tey</p>
<p>skulu gera: Skal eg gera nakað, ella er tað í lagi, um eg einki fái at vita. Tað verður ein tvístøða, hvør</p>
<p>ið hevur ábyrgd: Upprunaskúlin, har barnið er innskrivað, ella Lopfjølin, har barnið gongur í løtuni.</p>
<p>Tað er ikki nóg greitt fyri allar partar, hvussu tvørgeiraliga samstarvið eigur at fara fram fyri at virka</p>
<p>best. Tað verður ført fram í tilvísingarbólkinum, at tá ein skúlastjóri hevur fingið at vita, at eitt barn í</p>
<p>hansara/hennara skúla hevur so og so nógva  fráveru, so hevði tað verið  best, um allir partar, bæði</p>
<p>innanhýsis  í  skúlanum,  flokslærari,  førleikastova  og  heilsufrøðingur,  og  Sernám,  Sosiala  deild  og</p>
<p>møguliga barnapsykiatriin, verða boðin á fund, so avbjóðingin hjá barninum kann verða viðgjørd so</p>
<p>tíðliga sum gjørligt, har tað eru størstu líkindi fyri, at tað ber til at hjálpa barninum. Tað verður oftani</p>
<p>ført fram frá skúlanna síðu, at upplýsingar um eitt barn verða hildnir aftur, so skúlin ikki er nóg væl</p>
<p>fyrireikaður  at  taka  sær  av  avbjóðingunum  og  hjálpa  barninum.  Gott  nokk  eru  reglur  viðvíkjandi</p>
<p>persónligum  upplýsingum  –  og  reglur  viðvíkjandi  samtykki  foreldranna,  men  hetta  eru  nøkur</p>
<p>formleikakrøv, sum vanliga ikki eru nøkur forðing fyri at koma til allar upplýsingar, ið man hevur</p>
<p>brúk fyri. Tað er meira ein spurningur, hvar málið steðgar á – og av hvørjum ávum.</p>
<p>Tá tað  verður  hugt  frameftir  í  tilvísingarbólkinum,  so  er  ein  spurningur  settur,  nevniliga  um  hetta</p>
<p>skúlatilboðið  ikki  kundi  verið  inni  í  einum  vanligum  skúla  –  og  havt  somu  fakbólkarnar  inni  har.</p>
<p>Svarið  uppá  hetta  er,  at  tað  avgerandi  í  hesum  er  nettupp,  hvar  ið  hesi  børnini  kunnu  vera.</p>
<p>Margarinfabrikkin er fyri tey flestu av teimum tað besta staðið at vera í og fáa undivísing.</p>
<p>Tað varð eisini viðgjørt at hava innskrivingarskjal at útfylla, tá ein næmingur skal byrja í Lopfjølini.</p>
<p>Har skal standa alt tað týdningarmesta viðv. upplýsingum um viðkomandi næming. Víðari skal tað</p>
<p>standa, hvør kontaktar skúlar, kontaktpersónur til Lopfjølina, avtala um, hvat hendir, um barnið ikki</p>
<p>møtir, hvør tekur so kontakt við hvønn....</p>
<p>Eitt, sum eisini verður nevnt í tilvísingarbólkinum, er at hava eitt eftirmetingarskjal,  har lærarin og</p>
<p>námsfrøðingurin  í  Lopfjølini  skriva  eina  eftirmeting  um,  hvussu  tað  gekk  hjá  barninum  i  hesum</p>
<p>skúlaárinum, so at upprunaskúlin fær tað og sær: Ok, hvussu gongur tað nú hjá honum.  Á tann hátt</p>
<p>fær upprunaskúlin eisini fylgt væl við.</p>
<p><em type="bold">6.5       Bólkasamrøða við skúlaleiðarar í Tórshavnar kommunu </em></p>
<p>Í leiðslubólkinum verður sagt frá, hvørjar royndir tey hava í skúlunum við samstarvi við Lopfjølina,</p>
<p>og hvørjar royndir, tey hava við børnum, sum hava skúlaaftran.</p>
<p>Teir smáu skúlarnir hava ongar royndir við hesum børnum – og sostatt heldur ikki nakrar royndir við</p>
<p>at samstarva við Lopfølina. Men allir teir stóru skúlarnir hava royndir við hesum.</p>
<p>Ymisk dømi verða nevnd. T.d. hevur man roynt við heima- og sjúkraundirvísing til ein næming, men</p>
<p>tað gekk ikki væl. Síðani er næmingurin komin í Lopfjølina – og endaði við at fáa 9. fl. prógv. Hesin</p>
<p>næmingur var stak dugnaligur,  men tað vóru persónlig viðurskifti  hjá viðkomandi, sum  høvdu við</p>
<p>sær skúlaaftran. Í skúlanum vóru tey væl nøgd við, at hesin møguleikin var til staðar. Foreldrini vóru</p>
<p>eisini øgiliga glað fyri tiltakið.</p>
<p>Tað verður tosað um, at Lopfjølin hevur sín spíra í hesum her við heima- og sjúkraundirvísing. Eitt</p>
<p>mál verður nevnt, har heima- og sjúkraundirvísing hevur verið sett í verk í hálvtannað ár við 10 tímum</p>
<p>um vikuna, og tað er jú ein ógvuliga long tilgongd. Ein lærari kom heim, t.v.s. inn í heimið. Tað var</p>
<p>sera fjálgt hjá næminginum at vera heima, hann slapp at vera í sínum dunnugarði har, og tað var ringt</p>
<p>at fáa hann oman í Lopfjølina. Hann gongur so í 9. flokki nú – og er í Lopfjølini. So hann hevur ment</p>
<p>seg at koma út millum onnur, men tað er lítið og einki samstarv milllum heimaskúlan og Lopfjølina.</p>
<p>Ein spurningur verður tikin upp her viðvíkjandi, hvør ið hevur ábyrgd í samstarvinum millum skúlan</p>
<p>og Lopfjølina. Um einki samskifti er, so vita partarnir ikki av hvørjum øðrum, og so veit man heldur</p>
<p>ikki,  hvussu tað gongst viðkomandi  næmingi  – ella  nær  man skal gera  nakað, um ein  nýggj støða</p>
<p>tekur seg upp. Tað eru ymiskar meiningar millum leiðararnar um hetta við ábyrgdini, t.d. um tað er</p>
<p>ein spurningur um tíð, hvussu  leingi upprunaskúlin skal  hava ábyrgd av næminginum.  Ella hvørja</p>
<p>ábyrgd hevur Lopfjølin við at royna at halda samband við skúlan ella hesi børnini, sum barnið gekk</p>
<p>saman við. Í hesum sambandi verður víst til ein fund um sernámsfrøðiliga økið, har ymsir partar vóru</p>
<p>við, og har bleyv eisini tosað um Lopfjølina – og akkurát hatta har við sambandinum við heimaskúlan.</p>
<p>Tað vóru eitt sindur ymsar meiningar um, hvar skúlin stendur og hvussu hann skal halda sambandið</p>
<p>við Lopfjølina og næmingin – og til, at man heldur at: Ja, lat tey fáa kjansin at byrja í Lopfjølini heilt</p>
<p>av nýggjum, uttan at heimaskúlin líkasum blandar seg uppí. Til tey eru komin so langt, at tey kunnu</p>
<p>koma aftur.</p>
<p>Tvey  dømi  um  næmingar  úr  einum  skúla  verða  nevnd,  har  talan  var  um  skúlaangist,  sum  tað  her</p>
<p>verður nevnt - og sum fingu tilboðið at fara í Lopfjølina. Tað hepnaðist ikki væl – í hvørgum føri.</p>
<p>Skúlin vitjaði Lopfjølina saman við foreldrunum, og samstarvið sá út til at vera sera gott millum allar</p>
<p>partar, men tann eini næmingurin fór heldur í heimaskúlan aftur enn í Lopfjølina. Skúlaleiðarin hevur</p>
<p>varhugan av, at foreldrini vóru ikki nøgd við teir fysisku karmarnar í Margarinfabrikkini.</p>
<p>Annars vóru góðar avtalur gjørdar í hesum førinum millum skúlan, Lopfjølina og næming/foreldur,</p>
<p>at  tey  skuldu  vera  knýtt  bæði  at  skúlanum  og  Lopfjølini,  so  allur  tann  sosiali  parturin,  so  sum</p>
<p>tunnusláttur, jólahald ella seturskúla skuldu tey kunna vera partur av. Tey skuldu til eina og hvørja tíð sleppa til tað, men fáa tann fakliga partin við í Lopfjølini, fyri at fáa tey upp á tað fakliga støði,</p>
<p>sum er neyðugt fyri at kunna taka prógv.</p>
<p>Í mun til, um tað eydnast ella ikki eydnast at støðast í Lopfjølini, so verður sagt, at tað kemur øgiliga</p>
<p>nógv ann uppá, um heimið sær tað sum eitt gott tilboð ella ikki. Í summum førum føla tey seg eitt</p>
<p>sindur forskrekt av, at tað er eitt ella annað fremmant, ræðast tað eitt sindur, og tá sær tað út til ikki</p>
<p>at  eydnast.  Og  í  øðrum  førum  tekur  heimið,  bæði  næmingurin  og  foreldrini,  ímóti  tí  sum  eina</p>
<p>útrættaða  hond  –  og  koma  so  inn  og  fáa  faktiskt  fín  úrslit  í  mun  til,  hvørji  tey  eru  og  hvat  fyri</p>
<p>avbjóðingar,  tey  hava  at  dragast  við.  So  samanhangurin  millum  at  eydnast  og  ikki  er  eitt  sindur</p>
<p>hugburðurin til,  hvat tað er fyri eitt tilboð:  Er tað nakað, sum  man er  noyddur til  –  ella er tað ein</p>
<p>útrættað hond...?</p>
<p>Skúlaleiðarar svaraðu uppá spurningin, hvørjar royndir tey hava við børnum við skúlaaftran. Har vóru</p>
<p>ymsar royndir. Men eitt gekk aftur hjá nógvum, og tað er, at næmingarnir, sum tað snýr seg um, eru</p>
<p>yngri.  Á skúlunum eru tey ofta í iva, um tey kunnu søkja um upptøku í Lopfjølini, tá barnið fellur</p>
<p>uttan fyri málbólkin, sum eru næmingar í 7., 8. og 9. flokkunum.</p>
<p><em type="bold">     7. Niðurstøða </em></p>
<p>Virknaðurin  í  Lopfjølini  seinastu 6 árini  hevur  víst, at tørvur er á slíkum skúlatilboðum. Tað hava</p>
<p>verið 22 næmingar í Lopfjølini, har 89 % hava megnað at fingið eitt fólkaskúlaprógv, men endamálið</p>
<p>við,  at  næmingarnir  skulu  arbeiða  fram  ímóti  at  fara  aftur  í  upprunaskúlan  hevur  verið  ein  størri</p>
<p>avbjóðing,  tá  tað  bert  eru  9  %  av  næmingunum,  sum  megna  at  fara  aftur.  Samstar</p>
<p>millum fólkaskúlan og Lopfjølina er vantandi.</p>
<p>Samanumtikið kann staðfestast, at virksemi í Lopfjølini hevur gjøgnumgangandi eina positiva ávirkan</p>
<p>á  næmingarnar  perónliga,  sosialt  og  fakliga  og  hevur  virkað  sum  ein  lopfjøl,  har  næmingurin  er</p>
<p>mentur so mikið, at bæði hann sjálvur, starvsfólkini í Lopfjølini og foreldrini hava góðar vánir fyri</p>
<p>einari  gongdari  leið  við  víðari  útbúgving  og/ella  arbeiði  eftir  lokna  gongd  í  Lopfjølini.  Tað</p>
<p>grundleggjandi í tilgongdini hjá lærarum og námsfrøðingum í Lopfjølini hevur í nógvum førum givið</p>
<p>næmingunum sjálvsálit og dirvi til skúlan og lívið.</p>
<p>Samstarvið og samskiftið innanhýsis í Lopfjølini er ógvuliga gott. Har eru fýra fakfólk í einum toymi,</p>
<p>og greiðar linjur eru í skipanini/bygnaðinum.</p>
<p>Tað tvørgeiraliga samstarvið er gott, og tað er skjótt at fáa samband partanna millum. Tað verður tó</p>
<p>ført fram, at málsviðgerð hjá Sosialu deild, Sernámi og Barnapsykiatriska deplinum tekur ov langa</p>
<p>tíð.</p>
<p>Tað er staðfest millum fakfólk í Føroyum (í tráð við tøl, ið vit kenna úr Danmark), at talið av børnum</p>
<p>við skúlaaftran er vaksandi, og at børn við hesum avbjóðingum eru yngri enn upprunaligi málbólkurin</p>
<p>(7. – 9. flokk)</p>
<p><em type="bold">       8. Bókmentalisti/tilvísingar </em></p>
<p xml:lang="dan">Dahler-Larsen, P. &amp; H. K. Krogsturp (2009). <em type="italic">Nye veje i evaluering. </em>Viborg: Academica </p>
<p>Johnson R.B &amp; L. Christensen (2017). <em type="italic">Educational Research – Quantitative, Qualitative, and </em></p>
<p xml:lang="dan"><em type="italic">Mixed approaches. </em>London: SAGE </p>
<p xml:lang="dan">Kvale , S. &amp; S. Brinkmann. <em type="italic">Interview – introduktion til et håndværk. </em>København: Hans Reitzels </p>
<p xml:lang="dan">Forlag</p>
<p><em type="bold">Fylgiskjøl </em></p>
<p>1. Endamál við eftirmetingini 2. Fylgiskriv við umsókn um loyvi 3. Skriv til foreldur um samrøðu 4. Skriv til fyrrv. næmingar um samrøðu 5. Interviewguide 6. Royndar- og menningarvirksemi 7. Søguliga gongdin 8. Lýsing av verkætlanini Lopfjølin 2014 9. Lýsing av verkætlanini Lopfjølini 2016 10. Tekstkut, næmingar 11. Tekstkut, næmingar 12. Tekstkut, næmingar 13. Tekstkut, næmingar 14. Tekstkut, næmingar 15. Tekstkut, foreldur 16. Tekstkut, foreldur 17. Tekstkut, foreldur 18. Tekstkut, foreldur 19. Tekstkut, foreldur 20. Tekstkut, foreldur<em type="bold">  </em> </p>
</body></document>