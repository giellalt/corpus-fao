<document xml:lang="fao" id="no_id"><header><title/><genre code="admin"/><author><unknown/></author><wordcount>63769</wordcount><conversion_status type="standard"/><availability><license type="standard"/></availability><multilingual><language xml:lang="dan"/></multilingual><origFileName>2007.06 Visjón 2015 Mál og vegir.pdf</origFileName><metadata><uncomplete/></metadata><version>XSLtemplate $Revision: 187360 $; file-specific xsl  Revision; common.xsl  $Revision$; </version></header>
<body>
<p xml:lang="dan">V i s j ó n 2 0 1 5</p>
<p xml:lang="dan">M Á L O G V E G I R</p>
<p xml:lang="dan">V i s j ó n 2 0 1 5</p>
<p xml:lang="dan">M Á L O G V E G I R</p>
<p>ISBN: 978-99918-962-4-3</p>
<p>Útgivið:</p>
<p xml:lang="dan">Løgmansskrivstovan 2007</p>
<p>Samskipað:</p>
<p>Barbara á Tjaldrafløtti, Jeanette Ellefsen Blåsvær,</p>
<p>Bjørt Samuelsen og Áki Johansen</p>
<p>Myndaprýðing:</p>
<p>Vasti</p>
<p>Myndir:</p>
<p xml:lang="dan">Dreamstime, Istock og Vasti</p>
<p>Snið og prenttilgerð:</p>
<p>Vasti</p>
<p xml:lang="dan">Prent:</p>
<p>Formula TryXager</p>
<p xml:lang="dan">V i s j ó n 2 0 1 5</p>
<p xml:lang="dan">M Á L O G V E G I R</p>
<p>Inngangur ..........................................................................7</p>
<p>Samandráttur......................................................................9</p>
<p><em type="bold">Grundarsteinar: </em>Alheimsgerð........................................................................17 </p>
<p xml:lang="dan">Útbúgving ..........................................................................35</p>
<p xml:lang="dan">Gransking ..........................................................................51</p>
<p>Íverksetan ..........................................................................67</p>
<p>Kunningartøkni...................................................................81</p>
<p>Tilfeingi..........................................................................99</p>
<p>Samfelagsbygnaður.......................................................... 117 Infrakervi.......................................................................... 139</p>
<p xml:lang="dan">Umhvørvi .......................................................................... 159 Mentan.......................................................................... 181</p>
<p>Arbeiðsmarknaður ............................................................ 197 Vælferð.......................................................................... 209</p>
<p>Sjalvstýri.......................................................................... 241</p>
<p><em type="bold">Yvirlit yvir myndir </em></p>
<p>Mynd 1:</p>
<p>Meginregluligt yvirlit yvir útbúgvingarstig o.a. ...................................38</p>
<p>Mynd 2:</p>
<p>Landið verður skipað í skúlaøki og eina meginfyrisiting ...........................40</p>
<p>Mynd 3:</p>
<p>Samskipan millum yrkisog gymnasialar útbúgvingar .................44</p>
<p>Mynd 4:</p>
<p>Øki skipað í deplar ...................................45</p>
<p>Mynd 5:</p>
<p>Yrkisútbúgvingarnar kunnu veita møguleikar at fara til akademiskar útbúgvingar gjøgnum styttri framhaldsútbúgvingar, og gymnasialu útbúgvingarnar kunnu fara beinleiðis ella umvegis styttri framhaldsútbúgvingar ......46</p>
<p>Mynd 6:</p>
<p>Lærdur háskúli og gransking eru staðsett í einum bygnaði, har onnur gransking fer fram .......................47</p>
<p>Mynd 7:</p>
<p>Bygnaðarligt yvirlit yvir gransking og hægri útbúgving .................................55</p>
<p>Mynd 8:</p>
<p>Dømi um undirevni á raðfestu granskingarøkjunum ................................59</p>
<p>Mynd 9:</p>
<p>Yvirlit yvir gransking og menning í 2003 .................................61</p>
<p>Mynd 10: Fígging til granskingog menning í 2003 (fíggingarkeldur) 61</p>
<p>Mynd 11: Aðalmál ........................................................84</p>
<p>Mynd 12: Tykisskúlin .....................................................91</p>
<p>Mynd 13: Tøknilig gongd – 2015 ...........................95</p>
<p>Mynd 14: Stragegiskjalið er skipað soleiðis ......... 183 Mynd 15: Bygnaðurin ................................................... 185</p>
<p>Innihaldsyvirlit7</p>
<p>Í ólavsøkurøðu síni í 2005 segði løgmaður soleiðis:»Føroyar standa á einum vegamóti. Hetta krevur, at stórar politiskar avgerðir verða tiknar. Tað eru avgerðirnar, vit taka <em type="italic">nú </em>, sum skulu vísa, um vit megna at tillaga okkum treytirnar í einum alheimsgjørdum búskapi. </p>
<p>Visjónin er, at Føroyar í 2015 verða millum bestu lond at virka og liva í. Vit ynskja, at Føroyar skulu verða samfelag við sterkum búskapi, har arbeiði er til allar hendur, og har dygdargóðar sosialar skipanir tryggja øllum eitt virðiligt lív. Skulu vit røkka hesum máli, er neyðugt við greiðum og framsóknum ætlanum.«</p>
<p>Tað var í hesum anda, at Landsstýrið setti sjøtul á arbeiðið Visjón 2015.</p>
<p>Mál og Vegir</p>
<p>Bókin »Mál og Vegir« er úrslitið av arbeiðinum hjá bólkunum, ið hava orðað uppskot til mál og strategiir fyri 13 ymisk øki í okkara samfelagi. Bólkarnir hava sett upp aðalmál fyri hvørt øki, nevnt grundarsteinur, og greiða frá, hvørji stig eru neyðug fyri at røkka málunum.</p>
<p>Ein kapittul er fyri hvønn grundarsteinin: Alheimsgerð, Útbúgving, Gransking, Íverksetan, Kunningartøkni, Tilfeingi, Samfelagsbygnaður, Infrakervi, Umhvørvi, Mentan, Arbeiðsmarknaður, Vælferð og Sjálvstýri.</p>
<p><em type="bold">Soleiðis lesur tú bókina </em>Kapitlarnir kunnu lesast óheftir hvør av øðrum. Á baksíðuni kanst tú lesa, hvussu arbeiðið við Visjón 2015 hevur verið skipað. </p>
<p>Samandrátturin er ein mynd, sum vísir, hvussu strategibólkarnir ímynda sær, at Føroyar síggja út í 2015, um teirra uppskot til mál og strategiir verða fylgd.</p>
<p>Umframt hesa bók er ymiskt tilfar frá arbeiðinum við Visjón 2015 savnað á heimasíðuni www.2015.fo</p>
<p><em type="bold">Góðan lesihug! </em></p>
<p>Inngangur89</p>
<p>Í hesum samandráttinum verður ein framtíðarmynd av Føroyum í 2015 málað. Myndin er málað við høvuðsstrokum úr uppskotunum til mál fyri grundarsteinarnar, sum mynda hvør sítt samfelagsøki í Visjón 2015. Grundarsteinurin sjálvstýri skilir seg burturúr samanhanginum og stendur tí fyri seg.</p>
<p>Strokini eru breið og yvirskipað og fara ikki niður í smálutir, teir eru útgreinaðir í grundarsteinunum. Samandrátturin veitir hinvegin eitt yvirlit yvir, hvussu samfelagið er hugsað broytt til tað betra, soleiðis at vit í 2015 hava eitt væl útbygt samfelag á øllum økjum; at vit teljast millum heimsins fremstu tjóðir.</p>
<p>Føroyar ár 2015 Góðar útbúgvingar á øllum stigum tryggja føroyingum møguleikan fyri lívslanga læring. Tað er grundvøllurin undir okkara arbeiðsmarknaði og kappingarføri – og tískil okkara búskapi. Við tøttum samstarvi við okkara grannalond og onnur lond eru okkara útbúgvingar í 2015 á einum altjóða støði.</p>
<p>Lærdi háskúli Føroya hýsir einum fjølbroyttum og breiðum universitetsumhvørvi við kveikjandi samskifti og námsfrøðiligum samstarvi. Her eru allar akademisku útbúgvingarnar savnaðar. Universitetið er vorðið eitt sterkt andlit bæði inneftir og úteftir.</p>
<p>Samandráttur – ein framtíðar mynd10</p>
<p>Ein samanhangandi vegleiðaraskipan, sum fevnir um alt skúlaverkið – eisini vinnu- og yrkisútbúgvingar – tryggjar, at tað er vanligt at læra víðari og útbúgva seg gjøgnum eitt langt arbeiðslív.</p>
<p>Í fólkaskúlanum er fokus á tørvinum hjá hvørjum einstøkum næmingi, sum tí hevur góðar fortreytir at menna síni evni heilt frá fyrsta skúladegi. Skúlarnir eru skipaðir við økisfyrisitingum kring landið og eru við til at tryggja, at tað gongur ein reyður tráður frá barnagarði til vaksnamannnaútbúgving. At kalla allir næmingar taka miðnámsskúlaútbúgving, og 75% av okkara ungu eru undir hægri útbúgving – styttri ella longri – bæði heima og heiman.</p>
<p>Børn og ung í 2015 eru stinn í kjarnugreinum sum lesing, støddfrøði, náttúrulærugreinum og útlendskum málum, serstakliga enskum.</p>
<p>Lívslong læring er ikki einans galdandi fyri lesandi, men eisini fyri lærarar og leiðslur á skúlunum. Gjøgnum miðvísa førleikamenning megna hesi tær stóru avbjóðingarnar, sum samfelagið setur.</p>
<p><em type="bold">Gransking elur nýmenning </em>Í 2015 eru Føroyar ein innbygdur partur av alheims vitanarsamfelagnum og eru vorðnar ein grundstuðul í strembanini eftir hægri vælferð og trivnaði. </p>
<p>Ein motorur, sum drívur samfelagið, er gransking. Føroyingar granska serliga í økjum, har vit hava góðar fortreytir at ganga á odda – millum annað matframleiðslu úrhavinum. Men eisini verður granskað í ílegutøkni, mentan, samskiftistøkni og øðrum.</p>
<p>Vælútbúna fólkið støðast, og samfelagið stuðlar og eggjar skapanarhugi. Skapanarevni kveikja nýmenning, so granskingarúrslit verða ment til vørur, tænastur og nýggjar vinnur, sum eisini røkka langt út um landoddarnar.</p>
<p>Granskingin er skipað í einum sterkum bygnaði. Granskarar klekjast við føroyska universitetið eins og í útlondunum. Eitt dygdargott granskingarumhvørvi og ein granskingarlund við øllum neyðugum tekniskum útbúnaði eggjar føroyskum og útlendskum granskarum at koma til Føroya at granska.</p>
<p><em type="bold">Hugskotsdepil </em>Sum íverksetanardepil eru Føroyar í 2015 ein eyðsæddur miðdepil at royna nýggj hugskot og seta nýggjar vinnur á stovn. Vit unna hvør øðrum at røkka langt og at vinna pening, tí nú vita vit, at tess størri rásarúm og møguleikar hvør einstakur fær, tess longur vinnur samfelagið framá. Íverksetarar eru fortreytin fyri nýmenning og hava tí heilt avgerandi týdning fyri áhaldandi framburð. Tí hava íverksetarar í 2015 fyritreytir fyri at savna seg um síni hugskot og at nýta orkuna til at menna tey til nýggjar vinnuvegir. </p>
<p>Vinnulívið er styrkt við vælútbúnum fólki, sum stimbra undir nýhugsan og íverksetan. Við einum smidligum arbeiðsmarknaði og einum vælvirkandi kappingarførum kapitalmarknaði hava vit tryggjað, at íverksetaramen-11tanin – tað at tora, vilja og royna nýggjar leiðir – stendur í fullum blóma.</p>
<p>Íverksetaramentanin verður løgd í skúlaungdómin frá barnsbeini. Hugskotsmenning og nýskapanarkunnleiki eru innbygd í undirvísingina, og skapanarevnini eru stimbrað gjøgnum verkætlanir, evnisdagar, spøl og kappingar.</p>
<p>Íverksetarahús eru sett á stovn kring landið og eru savningarstaðir hjá íverksetarum at leita sær ráðgeving um, hvussu hugskot gerast veruleiki. Hetta skapandi umhvørvið gevur íblástur og eggjar til at stovna netverk og skipa samstørv. Tað er í 2015 bæði einfalt og lætt at fáa ráðgeving og greiðu á lógum og reglum, sum galda á økinum. Somuleiðis er tað vorðið fíggjarliga eggjandi og minni vandamikið at vera íverksetari. Gjøgnum eitt breitt úrval av fíggingarmøguleikum, har sáð- og váðaíleggjarar eru týðandi táttur, er atgongd til bæði váðafúsa og tolna fígging.</p>
<p>Føroyar eru eitt vørumerki, eitt brand, ið er kent víða um. SamVit stendur á odda í ráðgeving fyri íverksetarar við altjóða strembanum og stuðlar undir altjóða marknaðarføring av føroyskum vørum og tænastum. Tað almenna leggur stóran dent á vinnuframa og stuðlar spírandi vinnum, ið framleiða slóðbrótandi vørur og tænastur og troyta nýggjar marknaðir.</p>
<p><em type="bold">Ein heimur </em>Av tí at skapandi evni, útbúgving og faklig menning eru í hásæti, velja væl útbúnir føroyingar at koma heim aftur at virka, og hátøkniligar fyritøkur virka í Føroyum. </p>
<p>Kunningartøkni er mondulásin í okkara búskaparliga og mentanarliga kappingarføri, og tí hava allir føroyingar fingið atgongd til alnetið.</p>
<p>Útbúgving er ikki longur ein spurningur um, hvørji skúlatilboð eru tøk í nærøkinum, tí allir skúlar finnast á alnetinum. Tað ber tí til at útbúgva seg heima eins væl og heiman og seta saman sína útbúgving gjøgnum eitt sera breitt úrval av fakligum tilboðum við væl skikkaðum føroyskum og útlendskum lærarum.</p>
<p><em type="bold">Ein býur </em>Í 2015 er skjótt og lætt at ferðast út í heim og at koma til Føroyar, eins og tað er skjótt og lætt at ferðast innanlands. </p>
<p>Samferðslukervið er útbygt eftir eini greiðari ætlan um, at Føroyar skulu síggjast sum ein býur. Við høvuðsvegakervi eru ymisku økini í landinum knýtt saman, so skjótt og lætt er hjá borgarum at ferðast ímillum útjaðara og miðstaðarøki. Tí ber væl til at búgva í einum øki í landinum, arbeiða og nýta tænastur og tilboð í einum øðrum.</p>
<p>Umstøðurnar at búleikast í Føroyum eru líkar teimum í størri býum í Evropa, tá umræður atgongd til arbeiði, tænastur og tilboð. At ferðast millum Føroyar og umheimin er sum at ferðast millum størri býir í Evropa.</p>
<p><em type="bold">Ein arbeiðsmarknaður </em>Í 2015 eru Føroyar sostatt ein samanhangandi arbeiðsmarknaður, tí skipanir við ferðing, barnaansing og bústaðarmøguleikum gera tað møguligt. Tað er skjótt at12umstilla seg, lætt hjá arbeiðstakara at bjóða fram sína arbeiðsmegi og lætt hjá arbeiðsgevara at fáa røttu arbeiðsmegina. </p>
<p>Á arbeiðsplássinum verður dentur lagdur á trivnað, og sjúkufráveran er tí lækkað munandi í mun til áður. Lívslong læra og førleikamenningarskipanir eru lyklaorð í eini áhaldandi menning av arbeiðsmarknaðinum, ið fevnir um øll – frá ófaklærdum til hægstu leiðarar.</p>
<p>Umframt hetta gevur ein rúmligur arbeiðsmarknaður samfelagnum økta úrtøku, tí allar kreftir eru við til at lyfta – eisini fólk við skerdum førleikum, ið áður ikki høvdu stórar møguleikar á arbeiðsmarknaðinum.</p>
<p><em type="bold">Eitt andlit úteftir </em>Føroyar eru í 2015 ein spennandi og øðrvísi miðdepil í Norðuratlantshavi; ein smátjóð, har fólk og hav eru eitt. Føroyar hava sendistovur kring heimin í londum sum Russlandi, USA og Sveis, har vit hava eitt virkið mentanarligt og vinnuligt samstarv. </p>
<p>Føroyar hava sostatt eitt greitt og sjónligt andlit í altjóða samfelagnum, eru partar av innmarknaðinum hjá Evropa og eru virkin í evropiskum menningarætlanum fyri mentan, útbúgving og gransking. Somuleiðis eru Føroyar virkin limur í heimshandilsfelagsskapinum WTO og øðrum altjóða felagsskapum.</p>
<p><em type="bold">Mentan ein kappingarstyrki </em>Í 2015 eru skapanarevni og skapanarhugur millum mest eftirspurdu førleikarnar á arbeiðsmarknaðinum. Landamørk hava ikki longur sama avgerandi týdning, tí heim-urin allur er ein felags fatanarkarmur, og list á altjóða støði ein natúrligur partur av mentanartilboðunum. </p>
<p>Av tí at mentan og list nú eiga heiðurligan part av landsins bruttotjóðarúrtøku, og at list er ein innbygdur partur av okkara útbúgving, er kappingarførleiki Føroya sterkur á hesum økinum.</p>
<p>Mentanarráð Føroya er karmur um samstarv og netverk og gevur Løgtingi og Landsstýri holla ráðgeving um mentanarpolitikk. Tjóðsavnið tryggjar mentanararv Føroya, og í Tjóðleikhúsinum mennist landsins leiklist og tónlist. Børn og ung hava møguleika at ganga á mentanarskúla og ítróttarháskúla, samstundis sum ítróttar- og rørsludeplarnir kring landið eggja okkum øllum til at vera virkin og sostatt styrkja fólkaheilsuna.</p>
<p><em type="bold">Umhvørvið ein kappingarstyrki </em>Í 2015 hava Føroyar vunnið sær umdømi sum eitt ábyrgdarfult land, sum virkið arbeiðir fyri reinum umhvørvi – heima og heiman. Føroyar luttaka beinleiðis í altjóða umhvørvisarbeiði við at verja náttúru, havumhvørvi og lívfrøðiligt margfeldi – í gerð, ikki einans í orði. Bæði tað almenna og privata tekur umhvørvi við í sínar ætlanir, og øll dálkandi virki hava fingið umhvørvisskipanir. Útlátið av veðurlagsgassum eru munandi minni enn fyri fáum árum síðani, og fleiri sløg av øðrvísi orkukeldum eru komin á marknaðin. </p>
<p>Umhvørvisumsitingin er sterk og hevur tí orku og møguleika at fremja teir sáttmálar á umhvørvisøkinum, Løgtingið hevur samtykt. Harumframt eygleiðir umsitingin dálkingarstøðuna, støðuna hjá ymiskum plantu- og13djórasløgum og setir verndartiltøk í verk, tá hetta er neyðugt. Tíðarvísar umhvørviskanningar og hagtøl gera, at hetta arbeiði fer neyvt og sakliga fram.</p>
<p>Eins og nógv onnur samfelagsøki er umhvørvið innbygt í undirvísingina í fólkaskúlanum, og flestu skúlar og barnagarðar hava í 2015 vunnið sær rætt til heitið »grønur skúli<span type="quote">«. »</span>Eitt umhvørvistilvitað fólk er eitt umhvørvistilvitað land«, er slagorðið. Tí er upplýsing gjøgnum skúlaverkið eins og vanlig upplýsing ein týðandi táttur í umhvørvisarbeiðnum.</p>
<p><em type="bold">Sjálvbjargin vinna </em>Tilfeingisvinnurnar – fiski-, ali-, oljuvinna og landbúnaður – geva ein góðan og støðugan búskaparligan vinning, samstundis sum tær halda seg innan fyri teir karmar, ið eru ásettir sum burðardyggir. Ein gjøgnumgangandi táttur í hesum er granskingin, har tað almenna og vinnan samstarva tætt, bæði viðvíkjandi gagnnýtslu av verandi tilfeingi og menning av nýggjum framleiðsluhættum. Gransking er vorðin sjálvsagdur partur av øllum vinnurakstri. </p>
<p>Í fiskivinnuni er tað vinnan, sum í størstan mun sjálv leggur øll viðurskifti til rættis uttan tær áður so darvandi avmarkingarnar til eitt nú stødd á skipum, og hvar í landinum virkir eru, og vøra verður tilvirkað. Men framvegis hava myndugleikarnir ábyrgdina av at stýra yvirskipaða veiðutrýstið og verja fiskastovnarnar.</p>
<p>Loyvini at troyta fiskatilfeingið verða latin á einum skipaðum marknaði, har landið er seljari, og har tey, ið fáa rættindini at gagnnýta náttúrutilfeingið, gjalda eitt rími-ligt gjald fyri hesi rættindi. Samstundis sum landskassin fær nøktandi inntøku av hesum rættindum, tryggjar skipanin, at tað altíð eru tey við tí besta kappingarførinum, ið hava loyvini, og tryggjar á tann hátt eitt framleiðsluvirkið og mennandi vinnulív.</p>
<p>Alivinnan og landbúnaðurin eru skipað í stórar og munadyggar eindir við góðari framleiðsluorku.</p>
<p><em type="bold">Hollur samfelagsbygnaður </em>Føroyar byggja á ein opnan og burðardyggan marknaðarbúskap grundfestur í vælferðarsamfelagnum. Avgerðir og ábyrgd eru nær borgarunum, og allar samfelagsligar uppgávur verða loystar við størstu virðisskapan. </p>
<p>Í 2015 eru ongar almennar vinnufyritøkur, og studningsskipanir til vinnulívið eru avtiknar, uttan tær heilt fáu, har tað er prógvað, at tað gevur eitt meirvirði til samfelagið. Allir borgarar og allar vinnur hava sostatt somu fortreytir, og tí er vinnan sera framleiðsluvirkin, munadygg og kappingarfør.</p>
<p>Miðfyrisitingin er savnað á einum staði, har breiður fakligur førleiki er savnaður og vitanargrundarlagið tí sterkt og munadygt. Umframt hetta er landið savnað í sjey kommunalar eindir, ið saman við eini góðari samskipan og vælskipaðum samskifti veita borgarum meira fyri minni. Fíggjarliga útjavningarskipanin ger tær sjey kommunurnar nøkulunda javnsterkar fíggjarliga og sostatt nóg sterkar at røkja sínar kjarnuuppgávur.</p>
<p>Mál- og avriksstýring ber í sær eina miðvísa stýring av almenna virkseminum. Opinleiki og innlit geva borgar-14um møguleika at meta um, hvørt almennir stovnar røkja sínar uppgávur og røkka settum málum.</p>
<p><em type="bold">Borgarin í miðdeplinum </em>Fyri at borgarin skjótt og lætt kann koma til, eru allar tænastur á heilsu-, almanna- og skúlaøkinum skipaðar í økistænastudeplar. </p>
<p>Trivnaðurin hjá borgaranum er snúningsásin í øllum politiskum átøkum. Tí er eitt vælferðarráð sett á stovn, ið hevur eitt vakið eyga við førda vælferðarpolitikkinum. Harumframt er eitt barna- og ungdómsráð, ið tryggjar børnum og ungum bestu kor og umstøður at vaksa upp og mennast.</p>
<p>Rúmd er hjá hvørjum einstøkum fyri at menna egin evni, og hvør og ein borgari hevur møguleika at geva sítt íkast eftir førimuni, og er í mesta mun fíggjarliga sjálvbjargin. Hetta ber til, tí vit nú seta fokus á, hvat hvør einstakur kann og ikki, hvat viðkomandi ikki kann, soleiðis sum siðvenjan hevur verið. Eisini tryggjar nýggja eldralógin rættindini hjá teimum gomlu í samfelagnum, sum alt lívið varðveita eitt rímiliga gott livistøði við tryggari eftirløn.</p>
<p>At fremja heilsu og fyribyrgja sjúkur er í 2015 ein grundleggjandi partur av heilsuskipanini – og inngrógvið í okkara siðvenjur, av tí at trygd og kunning til borgaran eru sett í hásæti, m.a. sum ein innbygdur partur av undirvísingini av okkara børnum heilt frá barnagarðsstøði. Granskað verður í heilsu- og almannaviðurskiftum og luttikið verður í granskingarsamstarvi í Norðurlondum og í ES. Tað gevur millum annað holla vitan um samanhangir millum lívshátt og heilsu. Sum heild hevur borgarin í 2015 fulla nyttu av væl útbygda heilsuverkinum.</p>
<p>Hetta er framtíðarmyndin av samfelagi okkara í høvuðsdrøgum. Visjón 2015 vísir eitt samfelag, ið er ment, broytt og væl útbygt á øllum økjum – tí teljast Føroyar millum fremstu tjóðir. 15</p>
<p xml:lang="dan">G r u n d a r s t e i n u r</p>
<p xml:lang="dan">A L H E I M S G E R Ð17</p>
<p>Innihaldsyvirlit</p>
<p>Aðalmál . . . . . . . . . . . . . . . . . . . . . . . . . . . . . . . . 19 Samandráttur. . . . . . . . . . . . . . . . . . . . . . . . . . . . 19 Partmál . . . . . . . . . . . . . . . . . . . . . . . . . . . . . . . . 22</p>
<p>Altjóða samanrenning . . . . . . . . . . . . . . . . . . 22 Uttanríkispolitiskur profilur . . . . . . . . . . . . . . . 25 Handilsfremjandi átøk . . . . . . . . . . . . . . . . . . 28 Fyrisitingarlig menning . . . . . . . . . . . . . . . . . . 30 Samfelagslig støðumynd . . . . . . . . . . . . . . . . 3219</p>
<p>Samandráttur Fyri at náa hesum aðalmáli eru orðað partmál um altjóða samanrenning, uttanríkispolitiskan profil, handilsfremjandi tiltøk, fyrisitingarliga menning og alheimsráð.</p>
<p>Ítøkilig tiltøk at røkka nevndu partmálum fevna um, at Føroyar verða samrunnin partur av evropeiska innmarknaðinum við fyrst at gerast limur í EFTA og síðan í EBS, búskaparliga sáttmálanum millum ES og EFTAlond. Samstundis verða møguleikarnir fyri samstarvi við ES kannaðir, so at støða kann takast til, um gerast skal ein yvirskipaður sáttmáli við felagsskapin, sum í innihaldi er líkur EBS-sáttmálanum, ella um Føroyar skulu gerast partur av EBS-sáttmálanum. Gerast Føroyar sjálvstøðugar, fáa tær møguleika at verða sjálvstøðugur limur í ES. Ímeðan verður samstarvið við ES víðkað so líðandi við sáttmálum fyri hvørt øki sær, til dømis innan gransking, útbúgving, mentan o.tíl. Harafturat skulu Føroyar hava limaskap í WTO, FAO, UNESCO og eygleiðarastøðu í OECD. Um stjórnarrættarliga støða Føroya avmarkar møguleikan fyri limaskapi, skal søkjast um atlimaskap. Í verandi støðu merkir tað atlimaskap í FAO og UNESCO.</p>
<p>Kappingarsamleiki Føroya skal allýsast, og strategiskar langtíðarætlanir skulu gerast fyri hav, fólk, mentan og sjálvberandi menning.</p>
<p>Nýggjur vinnuframamiðdepil, SamVit, er settur á stovn, og í stjórnarráðnum fyri uttanríkispolitikk skal arbeiðið við útflutningsframa og handilsferðum raðfestast og mennast. Sum liður í hesi menning skulu sendistovur ella onnur umboð setast á stovn, har tað gevur størstan vinning fyri Føroyar – politiskt, búskaparliga og mentanarliga.</p>
<p>Skipanir skulu setast í verk, ið stimbra føroyskt vinnu- og mentanarlív í at virka, handla og gera altjóðagrundaðar íløgur, bæði heima og burturi, eins og tær skulu stimbra útlendskar íleggjarar í at gera beinleiðis íløgur í Føroyum. Harafturat skal almenna fyrisitingin í dygd og virkni kunna taka fullvæl við teimum avbjóðingum, ið alheimsgerðin hevur við sær.</p>
<p>Sum grundarlag undir at tillaga og betra um nevndu strategiir, skal serstøk nevnd setast at ráðgeva Landsstýrinum út frá hagfrøðiligari støðumynd av Føroyum í mun til umheimin.</p>
<p><em type="bold">Føroyar í alheimsgerðini </em>At alheimsgerðin tekur alsamt størri dik á seg, merkir, at innanlands- og uttanlandsviðurskifti verða alt meiri samantvinnað. Tilgongdin skapar eina støðugt broytta heildarmynd, ið hevur við sær stórar avbjóðingar fyri Føroyar, bæði politiskt, búskaparliga, sosialt og mentanarliga. </p>
<p>Aðalmál Føroyar skulu vera millum tey lond, sum í uttanríkissamvinnu á fjøltáttaðum grundarlagi vinna sum mest eftir íbúgvatali. Forðingar at flyta vørur, tænastur, kapital, fólk og fyritøkur skulu takast burtur ella minka so líðandi niður á eitt strategiskt minstamark. Føroyar skulu hava greiðan og kappingarføran samleika í altjóða høpi og skikkaðan og sjónligan leiklut á økjum, har tær hava serligar fortreytir og serligan tørv20</p>
<p>Heimurin verður alsamt meiri at líkna við ein og sama marknað við øktum frælsi fyri vørur, kapital, tænastur, fólk og fyritøkur – ein tilgongd, grundað á økt og meiri bindandi politiskt og búskaparligt samstarv og á óformligar samgongur og netverk.</p>
<p>Síðan Berlinmúrurin fall, hevur alheimsgerðin tikið eina vend, sum fær stóran týdning fyri heimsbúskapin, við fleiri nýggjum londum við frælsum marknaðarbúskapi.</p>
<p>Tað er sjónligt, at fleiri fyrrverandi kommunistisk lond mennast skjótt. Somuleiðis er menningin stór í nógvum menningarlondum. Fleiri av hesum londum eru í dag láglønarøki við stórum búskaparvøkstri, ið vesturheimurin veitir og flytur framleiðslu til. Miðalklassin tekur við lívshátti og nýtslumynstri úr vesturheiminum, og sostatt vaksa eisini eftirspurningurin og nýtslan í hesum londum alsamt.</p>
<p>Skjótt vaksandi búskapirnir, serliga í Kina og India, arbeiða miðvíst við at hækka útbúgvingarstigið og gera nógv burturúr at fáa gongd á granskingararbeiðið. Samstundis sum fólkatalið í vesturheiminum minkar, og miðalaldurin hækkar, verða stórir árgangir av vælútbúnum og virkisfúsum ungdómum klaktir í nýggju vakstrarøkjunum. Hesi seta ikki somu krøv til arbeiðstíð, løn og trygdarnet sum aldrandi arbeiðsmegin í vesturheiminum.</p>
<p>Heldur gongdin fram, er væntandi, at í 2035 er Kina framman fyri USA, roknað í BTÚ. Landið er longu farið fram um Stórabretland. Búskapurin í India fer fram um tann í Stórabretlandi í 2022 og tann í Japan í 2032.1 Í2006 nýtti USA 330 mia. $ til 1.300.000 granskingarársverk. Kina nýtti 136 mia $ til 966.000 granskingarársverk. Í 2010 hevur Kina fleiri granskarar enn Evropa.2</p>
<p>Við einum uttanríkishandli á umleið 80% av bruttotjóðarúrtøkuni fara hesar heimsumfatandi rembingar at hava stórar avleiðingar fyri Føroyar.</p>
<p>Framtíðar búskaparútlitini fyri samfelagið valdast tí beinleiðis, hvussu Føroyar fara at standa seg í altjóða kappingini. Tað verður neyðugari enn nakrantíð at duga kynstrið at samstarva við umheimin, byggja upp netverk, fjøltátta vinnuliga grundarlagið og at røkja føroysk áhugamál á uttanríkispolitiskum stigi. Virkin, miðvísur og tilvitaður vinnu- og uttanríkispolitikkur er sostatt neyðugur, skulu Føroyar vera millum fremstu tjóðir heimsins í 2015.</p>
<p><em type="bold">Alheimsgerðin í Føroyum </em>Føroyar eru í dag knýttar at danska ríkinum við umfatandi sjálvræði, eisini til at hava sjálvstøðugan, uttanríkispolitiskan profil. Hinvegin er stjórnarrættarliga støðan í fleiri førum ein avmarking, eitt nú tá ið ræður um føroyskan limaskap í ymiskum millumtjóða felagsskapum. Tá tykjast formligu viðurskifti Føroya við danska ríkið at vera størsta einstaka forðingin fyri, at Føroyar sum land kunnu luttaka á jøvnum føti við onnur lond. </p>
<p>Velja Føroyar at gerast sjálvstøðugt ríki, broytast fortreytirnar fyri tilmælunum í hesum strategipappíri avgerandi. Eitt nú má roknast við, at Føroyar tá beinanvegin gerast limur í Sameindu tjóðum og øðrum týðandi millumtjóðafelagsskapum. Harafturat gerast okkara sendistovur1</p>
<p>Tølini eru frá Richard Scase, www.richardscace.com2</p>
<p>Stephane Garelli, University og Lausanne www.garelli.ch21tá sjálvstøðugar sendistovur eftir Wienarsáttmálanum um diplomatiskt samband.</p>
<p>Flestu grannalond okkara hava seinnu árini gjørt eitt miðvíst greiningararbeiði fyri at kunna standa seg betur í herdu kappingini, ið kemur í kjalarvørrinum á alheimsgerðini. Tilmælini í grannalondum hava oftast verið at gjørt fjøltáttað átøk at styrkja kappingarevnini í breiðari merking, serliga við øktum førleika, tí vesturlond hava torført at standa seg í kappingini, hvat lønarlagi viðvíkir.</p>
<p>Hetta strategipappír um alheimsgerð víkir frá teimum, ið verða gjørd í okkara grannalondum. Tvær høvuðsorsøkir eru til tess. Fyrra er, at visjón 2015 snýr seg um meira enn bara at brynja seg til alheimsgerð. Tí eru mong samfelagsviðurskifti, sum í grannalondum okkara verða viðgjørd í sambandi við alheimsgerð, tikin upp í serstøkum arbeiðsbólkum. Seinna er, at Føroyar eru ikki sjálvstøðugt ríki, og millum annað tí hava tær ikki stórvegis royndir í uttanríkispolitikki. Tær eru hvørki limir ella virknar í fleiri altjóða felagsskapum, ið so ella so hava ella skapa avgerandi fortreytir fyri okkara luttøku í altjóða samfelagnum.</p>
<p>Strategibólkurin um alheimsgerð er greiður um, at tilmælini frá fleiri øðrum visjónsbólkum hava avgerandi týdning fyri, um Føroyar í 2015 teljast millum tey lond, sum í uttanríkissamvinnu á fjøltáttaðum grundarlagi vinna sum mest í heiminum sammett við íbúgvatalið. Í fyrstu atløgu verður hugsað um viðurskifti sum útbúgving, gransking, menning, íverksetan, kunningartøkni og arbeiðsmarknað, men nútímans og vælútbúna arbeiðsmegin, sum er neyðug fyri at náa málinum, krevur eittvælskipað samfelag við framkomnum vælferðarskipanum, nútímans undirstøðukervi, sjálvberandi tilfeingisumsiting, reinum umhvørvi og fjøltáttaðum mentanartilboðum.</p>
<p>Strategibólkurin fyri alheimsgerð er tó sannførdur um, at tað hevur alt avgerandi týdning fyri aðalmálið, ið bólkurin hevur orðað, at Føroyar taka støðu til og eru við í teirri altjóða samanrenning, sum verið hevur seinnu árini, og sum væntandi tekur upp aftur meiri dik á seg í árunum, sum koma. Tað merkir ikki, at vit skulu gloyma føroysk áhugamál ella serstøður, tá ið vit samráðast við onnur lond ella umhugsa at fara upp í millumtjóða felagsskapir. Føroyar eiga í hvørjum einstøkum føri at tryggja sær, at sáttmálar og sáttmálatreytir hava eina javnvág. Ansast skal tó eftir, at seráhugamálini ikki sleppa at stýra millumtjóða skyldum okkara, tí tá gerast Føroyar ongantíð partur í bindandi samstarvi, sum leggur broytingartrýst á samfelagið. Og tá fara vit at halda fram við at skriva almennar frágreiðingar við undirheitinum: Hví eru vit so rík, men ikki líka rík sum hini?3</p>
<p>Við hesum karmum og fortreytum í huga hevur strategibólkurin orðað partmálini og lýst eina tilgongd at fremja tey.43</p>
<p>Sí Búskaparráðið, temafrágreiðing 2004: Inntøkustøðið í Føroyum – Hví eru vit so rík, men ikki líka rík sum hini?4</p>
<p>Strategibólkurin lýsir í fleiri førum tilgongdina við árstølum. Vart verður gjørt við, at talan er um hugsaða tilgongd, og at árstølinieru vegleiðandi. Í slíkum málum eru oftast fleiri partar, og tí eru Føroyar ikki einsamallar um at gera av, hvussu tilgongdin verður skipað. Royndirnar vísa, at tað oftast tekur drúgva tíð at avgreiða t.d. limaskap í altjóða felagsskapi.22</p>
<p>Partmál</p>
<p type="listitem">Orðað eru partmál um:</p>
<p type="listitem">Altjóða samanrenning</p>
<p type="listitem" xml:lang="dan">Uttanríkispolitiskan profil</p>
<p type="listitem">Handilsfremjandi átøk</p>
<p type="listitem">Fyrisitingarliga menning</p>
<p>Samfelagsliga støðumynd</p>
<p>Altjóða samanrenning Føroyar skulu vera við í altjóða samanrenningini fyri at fremja búskaparligan vøkstur og vælferð. Føroyar skulu vera við, har tær fáa týdningarmikla vitan og politiska ávirkan</p>
<p>Føroyar hava higartil hildið seg uttan fyri ta tilgongd, sum seinastu hálvthundrað árini hevur gjørt meginpartin av Evropa til ein og sama marknað. Heldur ikki hava tær fríhandil við týðandi lond í øðrum heimspørtum. Avleiðingarnar eru, at Føroyar hava ikki verið fyri sama skipanarliga broytingartrýsti sum onnur lond.</p>
<p>Málið um samanrenning verður framt við limaskapi í EFTA (Evropiski fríhandilsfelagsskapurin), víðkaðum samstarvi við ES (Evropasamveldið), limaskapi í WTO (Heimshandilsfelagsskapuin) og við at fáa í lag tvískattasáttmálar við onnur lond.</p>
<p><em type="bold">Limaskapur í EFTA </em>Við limaskapi í EFTA verða Føroyar partur av sáttmálanum millum Ísland, Noreg, Liktinstein og Sveis. Hesin sáttmáli fevnir um tey fýra frælsini. Harafturat verða Før-oyar saman við nevndu londum meira sannførandi leikarar á altjóða pallinum og fáa høvi at gera fríhandilssáttmálar við øll tey lond, ið EFTA-londini hava fríhandilssáttmálar við. </p>
<p>EFTA-limaskapur er eitt stig á leiðini at gerast partur í EBS, evropeiska búskaparsamstarvsøkinum. EBS er sáttmáli millum ES-lond og tey trý EFTA-londini, Noreg, Ísland og Liktinstein, og skipar øll hesi lond sum ein og sama innmarknað á øllum týðandi økjum. Treytin fyri at koma upp í EBS er limaskapur í annaðhvørt ES ella EFTA.</p>
<p>Strategibólkurin skjýtur upp hesa tilgongd: 2007/2008: Fyrisitingarligu avleiðingar fyri umsitingina verða lýstar, og málið verður nágreinað mótvegis EFTAlondunum.2008/2009: Føroyar yvirtaka málsøki, ið eru fevnd av teimum fýra frælsunum.52009: Søkt verður um limaskap í EFTA.2010: EFTA-limaskapur</p>
<p><em type="bold">Víðkað samstarv við ES </em>Við víðkaðum samstarvi við ES verða Føroyar samrunnin partur av innmarknaðinum í ES og fáa harumframt møguleika at gerast partur í virkis- og menningarskráum um mentan, útbúgving, gransking o.a. </p>
<p>Málið er, at Føroyar fáa eina skipan, ið ger tær til part av innmarknaðinum í ES. Av tí at tilknýti Føroya til Dan-5</p>
<p>Málsøkini eru í høvuðsheitum hesi: flogferðsla (frælsi fyri tænastur og løgfrøðiligar persónar), fíggjarøkið og fíggjareftirlit(frælsi fyri tænastur, kapital og løgfrøðiligar persónar), útlendingaøkið og marknaeftirlit (frælsi fyri natúrligar persónar), upphavsrættur (frælsi fyri vørur), ársroknskaparøkið (frælsi fyri tænastur og kapital), felagsskapsrættur og grunsrættur (frælsi fyri tænastur, kapital og løgfrøðiligar persónar), fíggjarrættur (frælsi fyri tænastur, kapital og løgfrøðiligar persónar), sakførarastarvssemi (frælsi fyri tænastur) og sjórættur (frælsi fyri tænastur, kapital og løgfrøðiligar persónar).23markar forðar fyri sjálvstøðugum limaskapi í ES, kann valið nú standa ímillum ein yvirskipaðan sáttmála við ES, sum í innihaldi er líkur EBS-sáttmálanum, ella at gerast partur av EBS-sáttmálanum (sí omanfyri um EFTA limaskap). Harumframt kann samstarvið við ES víðkast so líðandi við sáttmálum fyri hvørt málsøki sær eins og Sveis hevur gjørt. Gerast Føroyar sjálvstøðugar, fáa tær møguleika fyri at verða sjálvstøðugur limur í ES.</p>
<p>Farið er undir at gera løgfrøðiliga greining av møguleikanum fyri einum yvirskipaðum sáttmála við ES. Tá greiningin er liðug, skal ES taka støðu til, um felagsskapurin er sinnaður at gera slíkan sáttmála.</p>
<p>Strategibólkurin mælir til, at Føroyar í 2012 gerast partur av innmarknaðinum í ES.</p>
<p><em type="bold">Limaskapur í WTO </em>Við limaskapi í WTO fáa Føroyar innlit, royndir og ávirkan, har reglur, ið skipa heimshandilin, verða tilevnaðar. Arbeiðið í WTO er størsta, politiska átak til frama fyri alheimsgerðina. Verða Føroyar limur í WTO, fáa tær eisini størri trúvirði, eitt nú tá ið nýggir fríhandilssáttmálar skulu gerast.2007/2008: Taka málið upp við danskar myndugleikar, so at møguleikin fyri limaskapi verður staðfestur, samstundis sum fyrisitingarligar avleiðingar fyri umsitingina verða lýstar.2008/2009: Føroyar yvirtaka málsøki, ið eru fevnd av WTO, (sí undir EFTA).2009: Semja verður gjørd við WTO, at samstundis sum danski limaskapurin ikki fevnir um Føroyar longur, eru Føroyar vorðnar limur í WTO í egnum navni.2010: WTO-limaskapur kann gerast veruleiki. </p>
<p><em type="bold">Tvískattasáttmálar </em>Við tvískattasáttmálum kunnu fyritøkur, ið virka í fleiri londum, kenna seg tryggar í, at sama inntøka einans verður skattað eina ferð. </p>
<p>Føroyar hava skattasamstarv við Norðurlond, Eysturríki, Sveis og India. Okkum tørvar tó skattasáttmálar við fleiri onnur lond, ið vit hava vinnuligt samband við. Royndirnar vísa, m.a. í samráðingunum við Bretland um tvískattasáttmála, at hetta er tungt og tíðarkrevjandi arbeiði. Nú røkist tó fyri, at tvískattasáttmálin við Bretland verður avgreiddur í 2007, so at hann fær gildi frá 2008.</p>
<p>Strategibólkurin mælir til hesa tilgongd: 2007: Greina, hvørji lond, Føroyar eiga at hava tvískattasáttmálar við.2007/2008: Saman við donskum myndugleikum kanna, um tvískattasáttmálar, ið Danmark hevur við nevndu lond, uttan hóvasták kunnu víðkast til at fevna um Føroyar.2008: Samráðingar vera við einstøku londini, og Føroyar koma við í donsku sáttmálarnar, so hvørt sum málini eru búgvin.2425</p>
<p>Ber henda tilgongd ikki til, má Landsstýrið gera verulig átøk fyri at fáa tvískattasáttmálar við tey mest týðandi londini fyri okkum.</p>
<p>Uttanríkispolitiskur profilur Føroyar skulu gerast sjónligar á økjum, har tær hava serligan møguleika og tørv á at gera seg galdandi, og tær skulu vera við í samstarvi, sum gevur týdningarmikla vitan og politiska ávirkan</p>
<p>Føroyum tørvar eitt greiðari og sjónligari andlit í altjóða samfelagnum. Í altjóða samstarvi skulu tær serliga vera virknar í og tryggja sær umboðan í altjóða felagsskapum, sum arbeiða við evnum, ið hava týdning fyri Føroyar og teirra raðfestu, uttanríkispolitisku meginøki.</p>
<p>Í løtuni hava Føroyar og Grønland felags limaskap í fleiri økisbundnum millumtjóða felagsskapum, ið hava við havsins tilfeingi at gera.6</p>
<p>Hetta eru alt øki, har Føroyar hava serligan møguleika og tørv á at gera seg galdandi. Uttanríkispolitiskt eigur Landsstýrið tí at raðfesta hesi øki, samstundis sum tað víðkar um virksemi sítt, so at tað eisini er umboðað í felagsskapum, sum hava størri politiskan og normativan týdning fyri t.d. altjóða fiskivinnuumsiting enn økisbundnu felagsskapirnir, ið oftast umsita praktiska fiskivinnu, áseta kvotur, tekniskar veiðireglur o.a.</p>
<p>Málið um uttanríkispolitiskan profil verður framt við at tjóðarbranda Føroyar, leggja til rættis strategiskar ætlanir fyri sambandið millum hav, fólk og mentan, leggjadent á sjálvberandi menning og við at knýta okkum til ávísar altjóða felagsskapir.</p>
<p><em type="bold">Tjóðarbranding </em>Farið verður undir verkætlan at nágreina, hvussu Føroyar vekja áhuga uttanlands. Hetta er serliga týdningarmikið fyri altjóðavirknan kapital, ferðavinnu og út- og innflutningsvinnu. Arbeiðið fevnir um eina samskipaða lýsing av Føroyum og samskifti okkara við umheimin, samstundis sum tað skal geva okkum sjálvum eina felags fatan av samleika okkara og av styrkjum og veikleikum okkara.2007/2015: Fyrireikingar til slíka verkætlan eru byrjaðar í 2007. Verkætlanin um tjóðarbranding tekur fleiri ár, og tí verður mett, at komið verður ikki á mál fyrr enn í 2015. Gagn kann tó fáast burtur úr at lýsa tjóðarbrandingina ávegis í tilgongdini. </p>
<p><em type="bold">Hav, fólk og mentan </em>Føroyar eru oyggjaland, ið liggur púra einsamalt á miðjum havi. Hetta setir so ella so treytirnar fyri samfelagi okkara og samskifti okkara við umheimin, bæði tá ið vit tosa um politisk viðurskifti, og tá ið ræður um mentan og vinnulig áhugamál. Hesin samanhangur er sera viðkomandi í uttanríkispolitiskum høpi. </p>
<p>Við hesum í huga verður ítøkilig ætlan gjørd fyri, hvussu samspælið millum samfelag og hav eigur at vera. Slík ætlan skal lýsa og gera tilmæli um fjøltáttaða nýtslu av havinum, eitt nú um sigling, ferðaflutning, farmaflutning, ferðavinnu, fiskiskap, ráevni á og undir havbotninum, alduorku, vindorku o.a.6</p>
<p>NAFO (Northwest Atlantic Fisheries Organization), NASCO (North Atlantic Salmon Conservation Organization) og NEAFC (North</p>
<p>East Atlantic Fisheries Commission), umframt at Føroyar eru limir í NAMMCO (North Atlantic Marine Mammal Commission). Eisini eru vit við í Arktiska ráðnum, sum m.a. fæst við umhvørvismál og sjálvberandi menning, í Norðurlandaráðnum, sum í høvuðsheitum er politiskt og mentanarligt samstarv, og í IWC (International Whaling Commission), sum umsitur stórhvalastovnar heimsins. Føroyar eru eisini atlimur í IMO (International Maritime Organization).26</p>
<p>Strategiin skal, saman við ætlanunum fyri sjálvberandi menning og kappingarsamleika, gerast støði undir framtíðar politiskum átøkum og støðutakanum í uttanríkispolitiskum málum, t.d. í fiskivinnu og umhvørvi. Við hesum kunnu Føroyar gerast virkin og framtøkin samstarvspartur heldur enn at vera í verjustøðu av vantandi fyrireiking og búning til at finna skilagóðar loysnir.2007: Arbeiðssetningur fyri hesa verkætlan verður tilevnaður í 2007, og miðað verður ímóti, at verkætlanin verður liðug í 2010. Umframt stjórnarráð og viðkomandi stovnar skulu vinnu- og áhugafeløg vera við í arbeiðinum.</p>
<p><em type="bold">Sjálvberandi menning </em>Hugtakið sjálvberandi menning snýr seg um eina samfelagsmenning, ið nøktar verandi tørv, uttan at seta í váða menningina hjá komandi ættarliðum. Sjálvberandi menning er búskaparliga munadygg, hevur sosiala javnvág (t.e., at eingin skal verða verri fyri av hesi menning), og hon er umhvørvisliga ráðilig. </p>
<p>Tilverugrundarlag Føroya er tætt knýtt at náttúruni og gagnnýtslu av tilfeingi hennara. Sjálvberandi menning skal tí raðfestast frammarlaga, og landsmyndugleikar, kommunur, vinnulív og feløg eiga at stuðla tiltøkum og verkætlanum, sum miða ímóti sjálvberandi menning. Sum dømi kunnu nevnast tiltøk sum at skilja burturkast og skipan av sonevndum grønum skúlum, har alt virksemi og frálæra taka atlit at náttúruni.</p>
<p>Ætlan skal gerast fyri, hvussu Føroyar sum frá líður gerast eitt samfelag, ið tryggjar sjálvberandi menning. Saman við ætlanini fyri havið, skal henda ætlan gerast støðiundir komandi, politiskum átøkum, ið skulu takast fyri at náa málinum, og hon skal somuleiðis tryggja Føroyum ein sterkan uttanríkispolitiskan profil, m.a. á fiskivinnuog umhvørvisøkinum.2007: Arbeiðssetningur verður orðaður, og øki, ið dentur skal verða lagdur á, verða eyðmerkt. Landsmyndugleikar, kommunumyndugleikar, vinnufeløg og áhugafeløg vera við í arbeiðinum, sum ætlandi skal verða liðugt í 2009.</p>
<p><em type="bold">Altjóða felagsskapir </em>Fyri at styrkja um altjóða samstarv okkara, mælir strategibólkurin til ein virknari leiklut í felagsskapum, ið vit longu eru knýtt at, samstundis sum vit gerast partur í fleiri altjóða felagsskapum í egnum navni. Hesir eru: </p>
<p><em type="italic">Limaskapur í FAO </em>(Matvøru- og landbúnaðarfelagsskap-ur ST). Við hesum fáa Føroyar royndir og ávirkan, har meginreglur fyri framtíðar fiskiskapi verða tilevnaðar, og har matvørureglur og matvørupolitikkur í breiðari merking verða tilevnað á altjóða stigi. Hetta er serliga viðkomandi fyri Føroyar sum fiskivinnutjóð. </p>
<p><em type="italic">Limaskapur í UNESCO </em>(Felagsskapur ST fyri útbúgving,vísindi og mentan). Við hesum fáa Føroyar høvi vera við í felagsskapi, ið virkar fyri og stuðlar altjóða samstarvi millum 191 limalond og 6 atlimalond um útbúgving, vísindi, mentan og samskifti. </p>
<p><em type="italic">Eygleiðarastøðu í OECD </em>(Felagsskapur fyri búskaparligtsamstarv og menning). Við hesum fáa Føroyar høvi at vera við í og hava atgongd til hagtøl hjá OECD, so at vit kunnu fylgja við, hvussu vit standa okkum á nærum øll-27um samfelagsøkjum samanborið við onnur lond. Mongu vísindaligu kanningarnar hjá arbeiðsbólkunum í OECD vísa á skipanir, ið hava givið góð úrslit, so at samfelagsmál kunnu verða loyst so munagott, sum til ber. </p>
<p type="listitem">Strategibólkurin mælir til hesa tilgongd:</p>
<p type="listitem">Staðfesta møguleikar okkara at gerast limur, atlimur ella eygleiðari.</p>
<p type="listitem">Raðfesta luttøku okkara í hesum felagsskapum, so at vit einans eru við í mest viðkomandi pørtum fyri okkum og fáa gagn av hesum</p>
<p>Greina, hvussu nógva starvsfólka- og fíggjarliga orku vit skulu seta av til at fremja luttøkuna í felagsskapunum. Umsóknir verða latnar í hesi raðfylgju: FAO í 2007, UNESCO og OECD í 2010</p>
<p>Handilsfremjandi átøk Skipanir skulu stimbra føroyskt vinnu- og mentanarlív og einstaka føroyingin í at virka, handla og gera altjóðagrundaðar íløgur, bæði heima og burturi. Hesar skipanir eiga eisini at virka fyri, at útlendskir íleggjarar verða eggjaðir til at gera beinleiðis íløgur í Føroyum</p>
<p>Tað er sera umráðandi, at Føroyar draga til sín útlendskar íløgur og vitan, sum kunnu menna búskap okkara. Áhugin hjá útlendskum íleggjarum fyri Føroyum økist, um føroyskt vinnulív stendur seg væl á útflutningsmarknaðinum. Tí má tann ráðgeving og tann hjálp, ið tað almenna veitir vinnulívinum í stremban tess at koma út á altjóða marknaðir við vørum og tænastum, styrkjast.</p>
<p>Fyri at náa málinum er umráðandi, at innlendis vinnuráðgeving, útflutningsframi, sendinet Føroya í útlondum og avtalur við útflutningsráð í grannalondunum virka sum samrunnin skipan. Eisini mugu skipanir mennast, ið veita nýggjum útflytarum ítøkiliga hjálp í byrjanini.</p>
<p>Málið verður framt við vinnuframa, útflutningsframa og handlisferðum, umframt við stuðulsskipanum til nýggjar útflytarar.</p>
<p><em type="bold">Vinnuframi </em>Í framtíðini skal føroyska vinnan hava eitt stað hjá tí almenna at venda sær til fyri at fáa ta hjálp, ið henni tørvar. Hetta vera eisini dyrnar hjá vinnuni, tá ið tað snýr seg um ætlað útflutningsframtøk, marknaðarátøk o.s.fr. </p>
<p>Strategibólkurin mælir til hesa tilgongd: 2007/2008: Nýggjur vinnuframastovnur, SamVit, er settur á stovn við at leggja saman Menningarstovuna og Ferðaráð Føroya. SamVit skal leggja serligan dent á at birta upp undir nýskapan og íverksetan, umframt at hann skal marknaðarføra og menna Føroyar sum ferðamannaland og sum land at gera íløgur í.</p>
<p><em type="bold">Útflutningsframi og handilsferðir </em>Í stjórnarráðnum fyri uttanríkismál skal arbeiðið við útflutningsframa og handilsferðum vera størri partur av dagliga virkseminum. </p>
<p><em type="bold">Samstarv millum SamVit og sendistovur </em>2007: Tryggjast skal, at samskiftið millum SamVit og sendistovurnar er gott.2008: Skipað verður nevnd við umboðum fyri vinnulív, mentanarlív og viðkomandi, almennar myndugleikar. Henda nevnd skal gera regluligar støðumetingar av sínámillum samstarvinum um útflutningsframa, stuðulsskipanir o.tíl. Nevndin eigur somuleiðis at gera tilmæli um neyðugar broytingar í skipanum, tillagingar í bygnaði og tilmæli um, hvørjir marknaðir ella hvørjar vinnugreinar eiga at verða sett í miðdepilin. </p>
<p><em type="bold">Sendistovur Føroya </em>2007/2008: Gerast skulu greiðar og einsháttaðar reglur fyri sendistovurnar at virka eftir, tá ið ræður um vinnuog útflutningsráðgeving.28292007/2012: Sendistovurnar skulu førleikamennast, so at tær eru betur skikkaðar til at veita vinnuliga ráðgeving, t.d. um marknaðarmøguleikar. </p>
<p><em type="bold">Avtalur við útlendsk útflutningsráð </em>2007/2008: Samráðast skal um avtalur við Útflutningsráð Danmarkar, Íslands og Noregs o.o., so at tað almenna eisini kann veita útflytarum ráð um marknaðir, har sendistovur okkara ikki røkka.2008/2009: Avtalur við útlendsk útflutningsráð verða fingnar til vegar. </p>
<p><em type="bold">Politiskar/vinnuligar handilsferðir </em>Regluliga skal skipast fyri handilsferðum við løgmanni ella landsstýrismonnum á odda til at vekja áhuga uttanlands fyri føroyskum vørum og tænastum, umframt fyri samstarvi við Føroyar og føroyskt vinnulív. Talan kann vera um breið vinnuátøk í ávísum landi, ið Føroyar hava munandi samstarv við, ella miðvísari vitjanir saman við umboðum fyri ávísa vinnugrein. </p>
<p><em type="bold">Stuðulsskipanir til nýggjar útflytarar </em>Grannalond Føroya, kanska eina mest Danmark, hava nógvar skipanir, ið veita útflytarum hjálp og stuðul av ymiskum slagi fyrstu tíðina. Líknandi skipanir skulu setast í verk í Føroyum. Hetta skal t.d. vera hjálp til marknaðarkanningar, møguleika fyri at leiga serkøn fólk fyri avmarkað gjald, lán av skrivstovu á sendistovunum, umframt ymiskar skipanir, ið venda sær beinleiðis til ávísar vinnugreinar.2007: Settur verður arbeiðsbólkur við umboðum fyri viðkomandi, almennar myndugleikar og vinnu- og áhugafeløg, hvørs limir eru útflytarar ella kunnu hugsast at gerast útflytarar, at gera uppskot um skipanir, ið kunnu gagna føroyskum útflytarum í tíðaravmarkað skeið.2008: Arbeiðsbólkurin handar tilmæli sítt.2009: Fyrstu skipanirnar av hesum slagi virka frá ársbyrjan </p>
<p>Fyrisitingarlig menning Málið er, at í 2015 skal almenna fyrisitingin í dygd og virkni kunna taka fullvæl við teimum møguleikum og avbjóðingum, sum alheimsgerðin hevur við sær fyri Føroyar</p>
<p>Føroyar hava avmarkað menniskjaligt tilfeingi samanborið við tær uppgávur, sum alheimsgerðin krevur. Tí mugu vit meiri enn onnur lond leggja arbeiðið soleiðis til rættis, at vit hava greið mál og greiðar raðfestingar, so at vit burturav leggja okkum eftir at fullnýta samfelagsliga førleikan.</p>
<p>Hetta verður framt við at hava felags fatan av kós og málum, virknan arbeiðs- og samstarvshátt, førleikamenning og felags upplýsingartilfar, reglur og mannagongdir, umframt holla umboðan í øðrum londum.</p>
<p><em type="bold">Arbeiðsbýti og menning </em>Sum frá líður verða altjóða viðurskifti alt meira samantvinnað í fyrisitingina á flest øllum stigum og fakøkjum. Tí hevur tað týdning, at almenna fyrisitingin hevur eina greiða heildarmynd av arbeiðsbýtinum millum løgmann, sum í dag situr fyri uttanríkismálum, og landsstýrismenninar, ið sita fyri serstøku fakøkjunum. </p>
<p>Uttanríkispolitiskar kjarnuuppgávur eiga at verða miðsavnaðar í einum stjórnarráði, og uppgávur av serliga tøkniligum slagi verða røktar í tí stjórnarráði, ið varðar av málsøkinum.</p>
<p>Hetta merkir í roynd og veru, at stjórnarráðið, ið umsitur uttanríkispolitisku kjarnuuppgávurnar, skal røkja og áseta yvirskipaða politikkin og orða og/ella leggja til rættis heild-arætlanir Landsstýrisins í uttanríkismálum. Stjórnarráðið skal standa fyri og samskipa uttanríkispolitikkin og standa fyri og samskipa úflutningsframa fyri vinnu, búskap og mentan. Eisini skal tað fylgja við og stuðla øðrum stjórnarráðum og stovnum í at vera við í uttanríkisviðurskiftum av tøkniligum slagi og standa fyri sendistovum Føroya í øðrum londum. Tað skal skipa fyri førleikamenning í uttanríkistænastuni og hava serstakan førleika í altjóða samráðing og hollan løgfrøðikunnleika um altjóða sáttmálar. Uttanríkisuppgávur hjá øðrum stjórnarráðum og stovnum skulu vera beinleiðis knýttar at málsøki teirra, soleiðis at fakligi førleikin og innlitið verða fullnýtt.</p>
<p><em type="bold">Førleikamenning </em>Stjórnarráðið í uttanríkismálum skipar førleikamenning í uttanríkisviðurskiftum fyri alla fyrisitingina, so at góður førleiki verður tryggjaður, og so at ein sterk felagsfatan og felagsmentan verða galdandi í fyrisitingini. </p>
<p>Førleikamenningin skal fevna um skeið í grundleggjandi uttanríkisviðurskiftum, til dømis: Altjóða stovnar og sáttmálar, umframt formligar arbeiðsgongdir. Diplomati í breiðum høpi. Ymisku mentanir heimsins og týdning teirra í altjóða samfelagnum. Samráðingartøkni og seming. Grundleggjandi málkunnleika og vinnuliga alheimsgerð.</p>
<p>Partur av førleikamenningini er eisini at senda út starvsfólk í styttri ella longri tíð at arbeiða í fyrisiting í øðrum londum, at starvsfólk frá øðrum stjórnarráðum arbeiða við fakmálum sínum á sendistovunum í tilskilaða tíð og áhaldandi menning av starvsfólki í málkunnleika og kunnleika um aðrar mentanir. 3031</p>
<p><em type="bold">Reglur og mannagongdir </em></p>
<p>Felags reglur og mannagongdir í sambandi við uttanríkisviðurskifti skulu m.a. fevna um: Protokoll (formlig viðurskifti, heruppií vitjanir, gávur, heilsanir, samhugaskriv o.a.m.). Lýsing av heimildum Føroya í uttanríkisviðurskiftum. Yvirlit yvir altjóðasáttmálar, har Føroyar eru við í egnum navni. Yvirlit yvir altjóða sáttmálar, har Føroyar eru við sum partur av donskum limaskapi. Reglur um setanir á sendistovum Føroya í útlondum. Kunningar- og samstarvsskipanir.</p>
<p><em type="bold">Umboðan í øðrum londum </em>Føroyskar sendistovur ella onnur umboðan skulu setast á stovn, har tað gevur størstan vinning fyri Føroyar politiskt, búskaparliga og/ella mentanarliga, eins og hvør sendistova skal hava ávísar strategiskar uppgávur at røkja. </p>
<p>Í dag hava Føroyar sendistovu í Brússel, Keypmannahavn, London og í Reykjavík.</p>
<p>Fram til 2015 eiga vit miðvíst at arbeiða fyri at økja um umboðan okkara uttanlands. Hetta eigur at gerast bæði við at styrkja verandi umboðan og við at seta nýggjar sendistovur ella konsulsskipanir á stovn í úrvaldum londum. Ein hugsað gongd kundi verið henda:2008: Grønland, Nuuk (konsulsskipan) 2009/10: Sveis, Geneve (EFTA og WTO) 2011: Russland, Moskva 2012: USA, Washington ella New York 2013: Noreg, Oslo</p>
<p>Arbeitt verður við at menna politiska, mentanarliga og vinnuliga samstarvið við Grønland. Settur er føroysk/-grønlendskur arbeiðsbólkur at gera uppskot um ítøkilig samstarvsøki og at fyrireika eina konsulsskipan. Samstundis hevur Útnorðurráðið skotið upp, at útnorðurlondini seta á stovn konsulát hvør hjá øðrum. Strategibólkurin mælir til, at Landsstýrið í næstum fer undir at kanna møguleikarnar fyri eini konsulsskipan í Nuuk, og at hon fæst at virka í 2008.</p>
<p>Sendistovan í Geneve eigur at verða fyrireikað beinanvegin, tá greitt er, um verulig útlit eru fyri EFTA-limaskapi. EFTA-felagsskapurin hevur høvuðssæti í Geneve, og sendistovan har kann eisini vera umboð okkara í WTO.</p>
<p>Russland er longu ein týdningarmikil samstarvspartur hjá Føroyum, tað eiga vit at gagnnýta til fulnar. Ein sendistova í Moskva kann hava stóran týdning fyri vinnuna, soleiðis at samstarvið verður ment og fer at ganga væl.</p>
<p>USA hevur heimsins sterkasta búskap og kann gerast týðandi marknaður hjá vinnulívinum. Eisini hava altjóða felagsskapir sum t.d. Sameindu tjóðir høvuðssæti í USA, og fyri at kunna ávirka og vera við í fremstu røð, er neyðugt at vera til staðar og at fylgja væl við. Eisini kann sendistovan umsita føroysk áhugamál í fríhandilsøkinum NAFTA.</p>
<p>Føroyar hava politiskt, vinnuligt og mentanarligt samstarv við Noreg, Svøríki og Finnland. Gerast Føroyar limur í EFTA, har eisini Noreg er limur, og sjálvstøðugur limur í Norðurlandaráðnum, kann roknast við, at sam-starvið verður styrkt. Føroyska sendistovan í Oslo eigur eisini at røkja føroysk áhugamál í Svøríki og Finnlandi.</p>
<p>Strategibólkurin er greiður um, at sera stórur búskaparligur vøkstur í løtuni er í londum sum Kina, India og Brasilia. Føroyar eiga at fylgja hesi gongd og vera til reiðar at seta á stovn sendistovur í Fjareystri og Suðuramerika, tá og um okkara vinnuliga samband krevur tað.</p>
<p><em type="bold">Verandi umboðan styrkjast </em>Hin liðurin í umboðan okkara uttanlands er sum sagt at styrkja um verandi umboðanina. Styrkt er um manningina á sendistovuni í Brússel, og sendistovan í London umboðar eisini Føroyar í Írlandi. Sendistovan í Keypmannahavn eigur at virka á diplomatstigi og eigur at verða styrkt við atliti at t.d. vinnuligum samstarvi millum Føroyar og Danmark, føroyskari umboðan í norðurlendska ráðharraráðnum o.s.fr. </p>
<p>Samfelagslig støðumynd Djúptøkin lýsing og viðgerð av føroyska samfelagnum verður gjørd fyri at fáa ítøkiligan kunnleika um føroyska samfelagið í alheimsgerðini og fyri at kunna eftirmeta avrikini og leggja nýggjar ætlanir</p>
<p><em type="bold">Ráðgevandi nevnd fyri alheimsgerð </em>Ráðgevandi nevnd verður sett at greina og meta um avrik Føroya í alheimsgerðini, so at yvirskipaðu ætlanir og yvirskipaða kós landsstýrisins alsamt kunnu verða tillagaðar fyri at røkka visjónini um, at Føroyar skulu vera millum fremstu tjóðir. Hesar metingar verða at gera eftirviðurkendum parametrum, ið verða nýttir í samsvarandi greiningum hjá OECD. </p>
<p>Í staðin fyri at seta nýggja nevnd, skal støði takast í verandi búskaparráði. Við hesum fær ráðið víðkaðan arbeiðssetning og fleiri limir, so at ráðið, umframt at hava vitan um búskap og samfelagsviðurskifti, eisini hevur hollan kunnleika um altjóða viðurskifti. Landsbankin kundi virkað sum skrivstova hjá ráðnum, og Hagstovan kundi útvegað henni hagfrøðiligt tilfar. Eitt slíkt ráð fyri alheimsgerð vildi saman við einum vælferðarráði givið bæði Landsstýri og Løgtingi eitt sera gott grundarlag at taka yvirskipaðar avgerðir, soleiðis at framtíðarkós Føroya alla tíðina verður lagað til broyttu heimsmyndina.</p>
<p>Eina ferð um árið skal ráðið geva út støðufrágreiðing, ið er grundað á hagfrøðiligt yvirlit, ið lýsir støðuna í samfelagnum mótvegis umheiminum, umframt at tað skal gera tilmæli um, hvørja leið vit skulu ganga.3233</p>
<p>Hesi vóru í strategibólkinum fyri alheimsgerð:</p>
<p>Marjun Hanusardóttir, stjóri, Løgmansskrivstovan, forkvinna Herluf Sigvaldsson, deildarstjóri, Løgmansskrivstovan Herálvur Joensen, sendimaður Føroya í Keypmannahavn Halla N. Poulsen, fulltrúi, Løgmansskrivstovan Johannes Jensen, stjóri, Hotel Føroyar Ben Arabo, loyvisumsitari, Amerada Hess Karin Toftegaard, deildarleiðari, Novo Nordisk</p>
<p xml:lang="dan">G r u n d a r s t e i n u r</p>
<p xml:lang="dan">Ú T B Ú G V I N G35</p>
<p>Innihaldsyvirlit</p>
<p>Aðalmál . . . . . . . . . . . . . . . . . . . . . . . . . . . . . . . 37 Samandráttur . . . . . . . . . . . . . . . . . . . . . . . . . . . 37 Partmál . . . . . . . . . . . . . . . . . . . . . . . . . . . . . . . . 37</p>
<p>Felagsmál . . . . . . . . . . . . . . . . . . . . . . . . . . . 37 Fólkaskúlin . . . . . . . . . . . . . . . . . . . . . . . . . . 39 Miðnámsútbúgving. . . . . . . . . . . . . . . . . . . . 43 Hægri útbúgvingar . . . . . . . . . . . . . . . . . . . . 4437</p>
<p>Samandráttur</p>
<p>Góðar útbúgvingar eru grundarlagið undir góðum kappingarføri og undir, at øll kunnu taka lut í samfelagnum og á arbeiðsmarknaðinum. Útbúgvingarnar skulu vera fyri øll og skulu tryggja, at fleiri verða útbúgvin meira alt lívið. Ein vælvirkandi útbúgvingar- og granskingarskipan er høvuðsgrundarlag undir samfelagsmenningini.</p>
<p>Til tess at tryggja, at vit standa okkum væl í alheimssamfelagnum og verða millum tey fremstu, er umráðandi, at undirvísing í fólkaskúlanum og miðnámsskúlanum er í heimsflokki. Útbúgvingartilboð, stuðulsskipanir o.t. innan fyri hægri útbúgving eiga at standa øllum í boði og vera ókeypis, bæði hvat útbúgvingarslagi og -staði viðvíkir. Gjøgnum altjóða útbúgvingarsamstarv fáa lesandi og undirvísarar møguleika at taka virknan lut í alheimsgerðini, og við bolognaavtaluni verður útbúgvingarøkið á altjóða stigi.</p>
<p>Førleikin í fremmandamálum og mentanarfatan er umráðandi, og sama er førleikamenning av undirvísarum og leiðslum.</p>
<p>Ein væl skipaður bygnaður fyri útbúgving og gransking er ein umráðandi fortreyt fyri, at hesi bæði øki verða lyft upp á altjóða stig.</p>
<p>Partmál</p>
<p type="listitem">Orðað eru partmál um:</p>
<p type="listitem">Felagsmál</p>
<p type="listitem">Fólkaskúla</p>
<p type="listitem">Miðnámsútbúgving</p>
<p>Hægri útbúgving</p>
<p>Felagsmál Føroyar eru partur av alheimssamfelagnum og skulu í 2015 verða millum tey fremstu í heiminum innan fyri undirvísing í fólkaskúlanum og innan fyri miðnámsútbúgvingarnar. Hægri útbúgvingar skulu standa altjóða mát og skulu nøkta samfelagsliga tørvin á útbúgvingarog granskingarøkinum</p>
<p><em type="bold">Soleiðis røkka vit málinum </em>Førleikin í fremmandamálum skal styrkjast, og enskt skal lærast og dugast eins væl og danskt. Førleikin í mentanarfatan verður styrktur, so at vit standa okkum væl í alheimsgerðini. </p>
<p><em type="bold">Førleikamenning </em>Ein skipað HR-landsætlan1 verður gjørd fyri alt skúlaverkið. Ætlanin skal tryggja neyðuga førleikamenning, bæði fyri undirvísarar og leiðslur á øllum stigum í undirvísingarverkinum. </p>
<p>Skipað verður ein leiðaraútbúgving, sum allir leiðarar í skúlaverkinum í høvuðsheitum skulu hava tikið, áðrenn teir verða settir í leiðarastarv. Leiðslurnar í skúlaverkinum verða mannaðar við fólki, sum hava besta kunnleika á økinum.</p>
<p>Aðalmál Týdningarmesta tilfeingið er eitt vælútbúgvið fólk1</p>
<p>Ein HR-landsætlan er ein skipan, sum byggir á HR (Human Ressource) hugtakið, t.e., at tað snýr seg um at veita starvsfólkumbestu kor at virka og mennast. Ein landsætlan er ein skipað tilgongd, sum Mentamálaráðið stílar fyri og fer sostatt at taka støði í bæði meginásettum tiltøkum og í tiltøkum, ið ásett eru á staðnum.38</p>
<p xml:lang="dan"><em type="bold">Eftirútbúgving </em></p>
<p>Ein týðandi fortreyt fyri menning, dygdarmenning og dygdartrygging í undirvísingarverkinum er eitt gott, breitt og fjøltáttað eftirútbúgvingartilboð. Málið er, at hvørt starvsfólk í undirvísingarverkinum í miðal skal fara á skeið ella eftirútbúgving tvær vikur um árið.</p>
<p><em type="bold">Skipanir </em>Útbúgvingartilboð, stuðulsskipanir o.t. innan hægri útbúgving skulu leggjast soleiðis til rættis, at tað er frítt hjá teimum lesandi at velja útbúgvingarslag og útbúgvingarstað. </p>
<p>Ein samanhangandi vegleiðaraskipan verður gjørd fyri skúlaverkið. Skipanin skal eisini fevna um vinnu- ogyrkisútbúgvingar og um lívlanga læru, ið skal veita møguleika fyri, at øll kunnu halda fram við at útbúgva seg alt lívið.</p>
<p>Settar verða í verk eftirmetingar- og dygdarskipanir, sum skulu tryggja áhaldandi menning í allari útbúgvingarskipanini.</p>
<p>Veitt verða skúlum og myndugleikum arbeiðsamboð, sum skulu tryggja dygga og einfalda umsiting, ið gevur øllum pørtum viðkomandi kunning og fortreytir fyri skilagóðum avgerðum og menningarmøguleikum.</p>
<p>Mynd 1: Meginregluligt yvirlit yvir útbúgvingarstig o.a.. Viðm. »Post gym.« merkir ein útbúgving eftir eina gymnasiala miðnámsútbúgving. 39</p>
<p><em type="bold">Hægri útbúgving </em></p>
<p>Hægri útbúgvingar skulu bjóðast út á økjum, sum eru serføroysk,2 har stórur tørvur er á fólki, hvørs útbúgvingar hava serligan, samfelagsligan týdning.</p>
<p><em type="bold">Gransking </em>Námsfrøðilig gransking er ein umráðandi fortreyt fyri allari menning í útbúgvingarverkinum. </p>
<p><em type="bold">Altjóða luttøka </em>Fyri at menna og tryggja, at okkara útbúgvingar eru á altjóða stigi, skulu vit vera við í altjóða samstarvi og eftirmetingum. </p>
<p>Føroyum verður tryggjað luttøka í viðkomandi, altjóða útbúgvingarsamstarvi, t.d. samstarvi við Norðurlond, ES, UNESCO (Felagsskapur ST fyri útbúgving, vísindi og gransking) og OECD (Felagsskapurin fyri búskaparligt samstarv og menning).</p>
<p>Alt økið verður samskipað frá barnagarði til vaksnamannaútbúgving, har øll taka eina miðnámsútbúgving, og 75% fara undir hægri útbúgving.</p>
<p>Fólkaskúlin Fólkaskúlin er grundvøllurin undir allari útbúgving. Hann skal tryggja, at tey ungu gerast før fyri at útbúgva seg víðari, soleiðis at tey kunnu liva og virka í einum alsamt meiri altjóðaligum heimi</p>
<p><em type="bold">Soleiðis røkka vit málinum </em></p>
<p>Fólkaskúlin verður skipaður sum eitt liðiligt og fjøltáttað læru-, menningar- og undirvísingarumhvørvi.</p>
<p>Fyri at tryggja, at skiftið frá barnagarði til fólkaskúla er so trygt sum møguligt, verður barnaøkið lagt til Mentamálaráðið. Tað verður sostatt Mentamálaráðið, ið fer at hava ábyrgdina av menningini hjá barninum, frá smábarnaaldri til viðkomandi sum vaksin fer út á arbeiðsmarknaðin.</p>
<p>Farið verður í skúla um 6 ára aldur. Eftir 10 ára skúlagongd í fólkaskúla verður hildið fram í trý ára miðnámsskúla, har øll hava rætt til útbúgvingarstuðul eftir 10. flokk. Stovnaður verður eftirskúli, sum skal stimbra støðuga útbúgving.</p>
<p>Fólkaskúlin eigur eins og barnaøkið at verða lagdur út til kommunurnar at umsita, og landið verður skipað í skúlaøki sambært leisti niðanfyri.</p>
<p><em type="bold">Skúlabygnaður </em>Landið verður skipað í skúlaøki og eina meginfyrisiting. Í hvørjum øki verður sett á stovn ein økisfyrisiting. </p>
<p>Bygnaðurin eigur at samsvara við nýggja, kommunala bygnaðin.</p>
<p type="listitem">Uppgávurnar hjá hvørjum øki verða at fyrisita:</p>
<p type="listitem">Barnaøkið</p>
<p type="listitem">Fólkaskúla</p>
<p>Sernámsfrøði2</p>
<p type="listitem">T.e. viðurskifti, sum eingin annar tekur sær av, t.d. føroyskt mál, føroysk søga og føroysk mentan.40</p>
<p type="listitem">Frítíðarundirvísing</p>
<p type="listitem">Musikkskúla</p>
<p>Barna- og ungdómsmentan</p>
<p><em type="bold">Meginfyrisiting </em>Meginfyrisitingin ger lógarásettar karmar fyri undirvísingarliga virksemið. Landsstýrismaðurin hevur ábyrgdina av meginfyrisitingini og yvirumsjónini av skúlaøkjunum. Hann tryggjar, at galdandi reglur verða hildnar, og at ásettar fyriskipanir verða settar í verk. Meginfyrisitingin ger eina menningarætlan fyri barnaøkið og skúlaverkið. Meginfyrisitingin verður styrkt og skipað alt eftir avbjóðingunum. </p>
<p><em type="bold">Økisfyrisiting </em>Í hvørjum øki verður settur ein økisstjóri fyri barna- ogskúlaøkið. Skúlaleiðarar halda fram at virka sum dagligir leiðarar av øllum virkseminum í einstaka skúlanum. Uppgávan hjá økisstjóranum er at samskipa alla barnaog ungdómsmenning og undirvísing í økinum, og hann skal tryggja, at menningarætlanin fyri barnaøkið og skúlaverkið verður sett í verk. Økisstjórin hevur fíggjarliga, fyrisitingarliga og námsfrøðiliga ábyrgd mótvegis kommununi. Kommunurnar seta og loysa úr starvi økisstjóran, og økisstjórin setur og loysir úr starvi lærarar og onnur starvsfólk. </p>
<p><em type="bold">Fyrireiking til skúlabyrjan </em>Øll børn skulu fáa eina góða skúlabyrjan, og tað er avgerandi, at børnini eru væl fyrireikað til skúlabyrjanina. Fyrireikingin eigur at byrja, áðrenn børnini koma í skúla, og serligur dentur eigur at verða lagdur á málmenningina hjá børnunum. Í fyrireikingini skal dentur eisini verða lagdur á leikur og mennandi spæl í eini ásannan av, at hetta eru grundleggjandi tættir í at virka, at menna sín málførleika og at vera saman við øðrum í felagsskapi. </p>
<p><em type="bold">Skúlin </em>Tann einstaki skúlaleiðarin/serstovan hevur dagligu leiðsluna av undirvísingini í skúlanum og hevur ábyrgd mótvegis økisstjóranum. Skúlaleiðarin hevur ábyrgdina av at gera ítøkiliga menningarætlan fyri skúlan og hevur dagligu ábyrgdina av næmingum og starvsfólki skúlans. Lærararnir verða settir í økinum og kunnu tískil undirvísa í øllum skúlunum í økinum. </p>
<p>Skúlin er arbeiðspláss hjá lærarum og næmingum, sum skulu hava umstøður til at gera sítt heimaarbeiði í skúlanum, eftir at undirvísingin er liðug, t.e. umstøður til fyri-</p>
<p>Mynd 2: Landið verður skipað í skúlaøki og eina meginfyrisiting41reiking, foreldrasamstarv og fundir við starvsfelagar o.o. Hølisviðurskifti skulu vera lagað til endamálið, og lærarar skulu hava egið arbeiðspláss. Næmingarnir skulu fáa tilboð um hjálp til heimaarbeiði í skúlanum. Góðir karmar verða fyri sosialum trivnaði, t.d. matstovur, har børnini kunnu eta undir skipaðum viðurskiftum.</p>
<p><em type="bold">Leiðsla </em>Allir leiðarar í undirvísingarverkinum skulu hava leiðsluútbúgving, og leiðsluførleiki teirra skal alsamt mennast. Teir skulu hava førleika at skipa fyri starvsfólkamenning í egnum skúla og syrgja fyri, at starvsfólk skúlans alsamt fáa fakliga og námsfrøðiliga eftirútbúgving og møguleika fyri persónligari menning og avbjóðing. Skipað verður eisini fyri undanleiðaraútbúgving. </p>
<p><em type="bold">Skúlabyrjanin </em>Skiftið frá barnagarði til fólkaskúla skal vera fyrireikað væl og vera smidligari, so at allir næmingar kunnu fáa fullnýtt síni evni og fáa sínar avbjóðingar frá fyrsta skúladegi. Áðrenn barnið byrjar í skúlanum, skal barnagarðurin í samráði við ráðgevingina gera eina skrivliga meting av menningarstigi barnsins. Metingini verður síðan latin foreldrunum og skúlanum, har barnið verður innskrivað. </p>
<p><em type="bold">Styrkja førleikan í kjarnulærugreinunum </em>Førleikin í lesing skal styrkjast munandi, tí saman við lærugreinini støddfrøði og náttúrulærugreinunum er hetta týdningarmesta fortreytin fyri at læra aðrar lærugreinir og at ogna sær neyðugan førleika at standa seg á framtíðar arbeiðsmarknaðinum og í einum altjóðagjørdum heimi. </p>
<p>At duga at lesa er ein grundleggjandi fortreyt fyri, at ein yvirhøvur skal kunna standa seg í skúlanum og í framhaldandi útbúgving. Støddfrøði er eitt grundleggjandi vitanarøki fyri at kunna skilja og ogna sær vitan á øðrum fakøkjum.</p>
<p>Næmingarnir skulu hava góðan kunnleika í náttúrulærugreinunum. Hesar lærugreinir eru ógvuliga týdningarmiklar í sambandi við tøkniligan framburð, skulu vit hava nakran møguleika at standa okkum í altjóða kappingini.</p>
<p>Góður kunnleiki í enskum er ein fortreyt fyri at standa seg í altjóða kappingini.</p>
<p><em type="bold">Fremmandamentanir og skapanarevni </em>Ein eftirspurdur førleiki á framtíðar arbeiðsmarknaðinum er skapanarevni – tað at kunna taka við avbjóðingum, antin tað er í okkara egna samfelag ella í øðrum samfeløgum. Tí er umráðandi, at vit við støði í okkara heimligu mentan menna kunnleikan um aðrar mentanir, so at vit eru før fyri at fata tær. </p>
<p><em type="bold">Kunningar- og samskiftistøkni (KST) </em>KST verður nýtt sum eitt námsfrøðiligt menningaramboð, har ein leggur serligan dent á næmingalagaða undirvísing, samstundis sum KST-førleikin hjá næmingunum verður á so høgum stigi sum gjørligt. KST verður eisini nýtt til at útvega kunnleika í altjóða viðurskiftum. KST eigur at fáa støðu sum tann fjórði menningareginleikin eftir lesing, skriving og rokning.42 </p>
<p><em type="bold">Næmingar skulu hava avbjóðingar eftir evnum sínum </em>Allir næmingar skulu hava sínar avbjóðingar. Hetta merkir ikki, at allir næmingar skulu hava somu avbjóðingar. Skúlin skal geva næmingum avbjóðingar á tí menningarstigi, teir eru. Dugnaligastu næmingarnir skulu stimbrast við at fáa meiri krevjandi og eggjandi avbjóðingar. Tað skal standa skúlunum frítt at profilera sína undirvísing innan fyri ásettar karmar, og foreldrum eigur at standa frítt at velja skúla. </p>
<p type="listitem">Ráðgevingartænasta til næmingar við serligum tørvi Ein ráðgevingartænasta verður skipað í hvørjum skúlaøki. Endamálið við slíkari skipan er at veita eina tænastu til børn við serligum tørvi úti í teimum ávísu økjunum. Hetta verður gjørt við at:</p>
<p type="listitem">Samskipa tiltøk til børn við serligum tørvi í økjunum</p>
<p type="listitem">Skráseta tilmeldingar, skipa fyri og gera kanningar</p>
<p type="listitem">Umsita tilfeingið vegna serligan tørv í økinum</p>
<p type="listitem">Samskipa samstarvið millum kommunalu-, almanna-, heilsu- og skúlamyndugleikarnar á staðnum</p>
<p type="listitem">Gera eina undirvísingar- og heildarætlan fyri barnið</p>
<p type="listitem">Ráðgeva foreldrum, stovnum, skúlum o.ø.</p>
<p>Skipa eitt serligt undirvísingartilboð til atferðartruplar næmingar</p>
<p>Sernámsdepilin umsitur tænastueindirnar og setur og loysir fólk úr starvi. Rakstrarútreiðslur og skrivstovufólk í tænastueindunum vera undir kommununum.</p>
<p>Hugtakið »Skúlin fyri øll« eigur at síggjast aftur í økisbygnaðinum, soleiðis at í minsta lagi ein av skúlunumer útgjørdur til at hýsa næmingum við breki. Á henda hátt slepst undan, at næmingur verður noyddur at flyta úr skúlaøkinum fyri at fáa undirvísing.</p>
<p><em type="bold">Krøv til vitanarberan, ein øðrvísi læraraleiklutur </em>Ein skipað eftirmeting av lærarum og arbeiði teirra skal setast í verk. Lærarin skal fakliga og námsfrøðiliga lúka tey krøv, sum alsamt verða sett einum vælútbúnum undirvísara. Lærarin skal hava umstøður at fara undir eftirútbúgving og hevur harumframt skyldu til støðugt at dagføra sína vitan í starvinum. </p>
<p><em type="bold">Samstarv millum heim og skúla </em>Foreldrini skulu hava størri ávirkan á skúlagongdina hjá barninum og á undirvísing skúlans. Foreldraleikluturin skal styrkjast. Foreldrini skulu í størri mun enn higartil taka ábyrgd av skúlagongdini hjá børnum sínum. Foreldrini skulu vera við til at seta mál fyri innlæring. </p>
<p><em type="bold">Undirvísingartilfar </em>Tíðarhóskandi, dagført undirvísingartilfar við bestu dygd skal vera tøkt allastaðni í undirvísingarskipanini. Fyri at kunna seta hetta í verk, er neyðugt, at játtanin til útgávuvirksemið verður økt munandi. Tilfarið skal samsvara við ta vitan og námsfrøði, sum er galdandi í nútíðarsamfelagnum. Á hvørjum skúla verður gjørd vitanargoymsla, har goymt verður undirvísingartilfar, sum lærarar hava gjørt, soleiðis at aðrir lærarar kunnu fáa gagn av hesum tilfari. Hetta tilfar eigur at verða gjørt undirvísingartøkt á Landsmiðstøðini sum royndartilfar, áðrenn tað verður útgivið sum undirvísingartilfar. 43 </p>
<p>Miðnámsútbúgving Málið er, at miðnámsøkið verður skipað soleiðis, at tað veitir einstaka næminginum mest og best hóskandi útbúgvingartilboð, samstundis sum útbúgvingarmøguleikar hjá viðkomandi verða tryggjaðir</p>
<p><em type="bold">Soleiðis røkka vit málinum </em>Skiftið frá fólkaskúla til miðnámsútbúgving skal verða samskipað og so smidligt, sum til ber. Faklig krøv, arbeiðshættir og arbeiðsbyrða verða samskipað og sjónkað í fólkaskúlanum og í miðnámsútbúgvingunum. Harumframt skulu innihaldið í fólkaskúlanum og upptøkukrøvini til miðnámsútbúgvingarnar samskipast. </p>
<p>Øll skulu verða skikkað til at byrja eina miðnámsútbúgving eftir 10. flokk, og í 2015 eiga minst 95% av einum árgangi at gjøgnumføra eina miðnámsútbúgving. Miðnámsútbúgvingarnar eru lagdar soleiðis til rættis, at ein og hvør næmingur fær fakligar avbjóðingar á tí stigi, hann er á. Hetta ger tað møguligt hjá øllum at verða tikin upp til eina miðnámsútbúgving. Dentur verður lagdur á at geva næmingunum góðan fakligan og almennan førleika, soleiðis at 75% kunnu seinni fara undir hægri útbúgving, antin styttri framhaldsútbúgving, miðallanga ella langa útbúgving.</p>
<p>Miðnámsútbúgvingarnar verða skipaðar í ymsar linjur, sum leggja upp fyri tí lestrarfyrireikandi eins og tí yrkisliga. Næmingar skulu kunna velja lærugreinir eftir førleikastigi. Serskipanir verða gjørdar fyri tey dugnaligastu, og náttúrulærugreinirnar verða raðfestar hægri.</p>
<p>Verandi miðnámsútbúgvingar verða styrktar, og nýggjar verða settar á stovn eftir tørvi. Fleiri stuttar framhaldsútbúgvingar verða skipaðar á yrkisskúlunum, og hesar skulu miðvíst miða eftir at nøkta tørvin hjá vinnuni. Skipað verður soleiðis fyri, at hesar útbúgvingar verða góðskrivaðar í sambandi við víðari lestur.</p>
<p>Miðnámsskúlarnir verða eisini nýttir til vaksnamannaútbúgvingar, har møguleiki verður hjá tilkomnum at menna førleikan, annaðhvørt í serligum yrki ella í almennum lærugreinum (lívslong læra).</p>
<p><em type="bold">Bygnaðurin fyri miðnámsútbúgvingarnar </em>Yrkisútbúgvingarnar verða samskipaðar, og nýggjar yrkisútbúgvingar verða settar á stovn eftir tørvinum hjá vinnuni. Yrkisútbúgvingarráðið, t.e. vinnan, yrkisskúlarnir og meginfyrisitingin gera í felag uppskot um, hvussu yrkisútbúgvingarnar skulu samskipast, og hvussu nýggjar yrkisútbúgvingar verða settar á stovn. Yrkisútbúgvingarnar skulu vera lokkandi, dygdin skal vera av tí besta, og atlit skal takast at sterkum og veikum næmingum. Javnvág skal vera í yrkisútbúgvingunum í mun til nútíðar og framtíðar arbeiðsmarknaðin, og yrkisútbúgvingarnar skulu fylgja við tøkniligu menningini á arbeiðsmarknaðinum. </p>
<p>Nýggj trý ára gymnasial útbúgving verður skipað við ymsum útbúgvingargreinum, og <em type="italic">ein </em>lóg verður fyri gymnasiala økið eins og fyri yrkisútbúgvingarnar. </p>
<p>Fyrsta árið er bygnaðarliga eins fyri allar útbúgvingargreinir. Umleið tveir triðingar av innihaldinum vera felagslærugreinir, sum eru tær somu fyri allar útbúgv-44ingargreinirnar, og umleið ein triðingur av innihaldinum verður serlærugreinir, sum eru ymiskar fyri hvørja útbúgvingargrein. Tvørfakligt verkætlanararbeiði verður partur av undirvísingini.</p>
<p>Sereyðkennið í verandi gymnasialu útbúgvingunum verður varðveitt í teimum útbúgvingargreinum, ið møguleiki verður at velja í nýggju, gymnasialu útbúgvingini.</p>
<p>Útbúgvingargreinirnar vera t.d. almenn grein, handilsgrein, tøknilig grein og fiskivinnugrein. Yrkisútbúgvingarnar og gymnasialu útbúgvingarnar verða samskipaðar so nógv, sum til ber.</p>
<p>Miðnámsskúlar í sama øki verða skipaðir í deplar, og deplarnir verða skipaðir við hvør sínum stýri. Talan verður sostatt um eina felags depilsleiðslu, men ein námsfrøðilig leiðsla verður fyri hvørja útbúgvingargrein sær.</p>
<p>Hægri útbúgvingar Hægri útbúgvingar verða samskipaðar í ein lærdómsog granskingarmiðdepil, sum skal tryggja samfelagnum og vinnulívinum viðkomandi útbúgvingar á hægsta, altjóða stigi, eins og gransking verður raðfest og samskipað á hægsta stigi. Frítt útbúgvingartilboð eigur at standa øllum í boði</p>
<p><em type="bold">Soleiðis røkka vit málinum </em>Allir lærustovnar, ið hava hægri ella akademiskar útbúgvingar, skulu skipast í ein hægri lærustovn – ein lærdan háskúla. </p>
<p>Útbúgvingartilboðini verða fleiri, fyrisitingin verður bæði sterkari, javnari og rationellari, og møguleikarnir at gagnnýta førleikar, útgerð, útbúnað og høli verða nógv betri. Uppaftur størri týdning hevur tað, at lærda umhvørvið við hesum verður størri og breiðari og fer at geva nýggjar møguleikar fyri kveikjandi samskifti og námsfrøðiligum samstarvi fyri studentar og starvsfólk. Harumframt verður hetta við til at veita teimum hægri útbúgvingunum somu dygd, og støðið í útbúgvingunum verður javnt.</p>
<p>Mynd 3: Myndin vísir samskipan millum yrkis- og gymnasialar útbúgvingar</p>
<p>Gjøgnum menningarætlanir og langtíðarætlanir verða sett út í kortið mál og átøk, sum skulu tryggja, at Føroyar gerast millum fremstu tjóðir innan ávísar útbúgvingar og raðfest granskingarøki.</p>
<p><em type="bold">Bolognaavtalan </em>Bolognaavtalan verður sett í verk fyri at tryggja dygd og flytføri. </p>
<p type="listitem">Í 2015 skal bolognaavtalan3 verða sett í gildi til fulnar í Føroyum, so útbúgvingarøkið hevur sama leist sum í hinum evropisku londunum til tess at tryggja:</p>
<p type="listitem">Gjøgnumskygni, kappingarføri og eftirlit við útbúgvingardygdini</p>
<p type="listitem">Møguleikar hjá studentum og lærarum frítt at flyta millum útbúgvingarstøð</p>
<p type="listitem">Samstarvsmøguleikar við aðrar hægri lærustovnar og granskingarumhvørvi</p>
<p type="listitem">At evropiska dimensjónin verður styrkt</p>
<p>Møguleikar fyri lívslangari læru</p>
<p><em type="bold">Granskingargrundaðar útbúgvingar </em>Akademiskar útbúgvingar, t.e. bachelor-, master- og granskaraútbúgvingar, ph.d., eru sermerktar av, at undirvísingin er granskingargrundað, og at lærarar skulu hava granskingarførleika og granskingarroyndir. Við tað at undirvísingin á lærdum háskúla er granskingargrundað, skal lærustovnurin hava virknar granskarar sum lærarar. Sera stórur tørvur er á gransking við einum føroyskum sjónarhorni framd av granskarum í Føroyum, sum hava góðar møguleikar at samstarva við granskarar aðrastaðni. Neyðugt er eisini at styrkja munandi um gransk-ingarmøguleikarnar, skulu okkara útbúgvingar mennast og standa mát við samsvarandi útbúgvingar í grannalondunum. </p>
<p><em type="bold">Samband við gransking annars </em>Lærdi háskúlin skal bygnaðarliga vera partur av ella samskipaður við føroyska granskingarumhvørvið. Ein felags útbúgvingar- og granskingarbygnaður við styrktari fyrisiting, sum kann veita betri stuðulstænastur, skal tryggja góðar, starvsligar og verkligar karmar fyri granskarar at virka í, umframt góðar møguleikar at knýta sambond við vinnuna. Lærdi háskúlin skal veita vinnuni vit- </p>
<p>Mynd 4: Øki skipað í deplar. Myndin vísir skúlarnar í deplinum3</p>
<p type="listitem">Høvuðskrøvini eru:</p>
<p type="listitem">at allar akademiskar útbúgvingar skulu vera skipaðar sum 3 ára bachelorútbúgvingar + 2 ára masterútbúgvingar og 3 áragranskingarútbúgvingar, ph.d., við evropeiskum lestrarstigum (ECTS), sum lýsa kravdu arbeiðsbyrðuna í hvørjari útbúgving, skeiðsinnihald o.s.fr.</p>
<p type="listitem">at nágreinilig, sniðskipað skjalprógv, Transcript of Records, verða latin øllum lesandi, sum fara undir skiftislesnað og eftir loknanlestur prógv við ískoytisskjali, Diploma Supplement.</p>
<p type="listitem">at innførd verður góðskutrygdarskipan, sum hevur formligt samstarv við líkar skipanir í grannalondunum4546anartænastur og skal hava ávíst tal á lærarum ella granskarum, ið starvsliga eru knýttir bæði at útbúgvingarskipanini og at vinnuni.</p>
<p><em type="bold">Útvega nýggj vísindastarvsfólk </em>Lærdi háskúlin skal á hvørjum ári kunna bjóða eitt hóskandi tal av ph.d.-námsstyrkum fyri at tryggja neyðuga tilgongd av nýggjum vísindafólki. Útbúgvingarskipanin á lærda háskúlanum skal hava fatur á granskingarspírum fyri at stuðla fakligu menningina av útbúgvingunum og lærustovninum. </p>
<p><em type="bold">Setursbygningur </em>Tað er neyðugt at skapa verkligar karmar fyri, at hægriútbúgvingar kunnu samskipast, mennast og styrkjast. Bert við einum felags bygningi fáa vit fyrimunirnar við einum sterkum, lærdum háskúla. Ein setursbygningur skal tí verða bygdur til endamálið í Marknagili, har Fróðskaparsetur Føroya hevur eitt stórt grundøki. Hesin setursbygningur verður ein stoltleiki og eitt sterkt andlit, bæði inn- og úteftir. </p>
<p>Førleikakrøv til lærarar á lærda háskúlanum skulu fevna um granskingarførleikar og frálæruførleikar.</p>
<p><em type="bold">Útbúgvingar- og granskingarbygnaður </em>Umráðandi er, at hægri undirvísing og gransking samstarva so nógv, sum til ber. Á henda hátt fæst meira </p>
<p>Mynd 5: Myndin vísir, at yrkisútbúgvingarnar kunnu veita møguleika fyri at fara til akademiskar útbúgvingar gjøgnum styttri framhaldsútbúgvingar, og at gymnasialu útbúgvingarnar kunnu fara beinleiðis ella umvegis styttri framhaldsútbúgvingar.47burtur úr avmarkaða tilfeinginum. Fyri at røkka hesum máli verður neyðugt at fremja hægri útbúgving og gransking í einum bygnaði, sum hevur felags leiðslu.</p>
<p>Hægri útbúgvingarnar, ið eru granskingargrundaðar, og har undirvísarar eru virknir granskarar, skulu vera í sama bygnaði sum granskingin. Á henda hátt verða hægri útbúgvingarnar við gransking samstundis partur av aðrari samfelagsligari og vinnuligari gransking og øvut. Taðgevur góðar møguleikar fyri at samskipa granskingina, so at føroyska granskingarumhvørvið verður størri og sterkari og fer at menna og styrkja bæði granskingina og hægru útbúgvingarnar. Felags bygnaðurin fyri lærda háskúlan og granskingina skal hava somu leiðslu og somu fyrisiting, ið skal kunna veita lærda háskúlanum og granskarum ráðgeving og leiðbeining um bæði løgfrøðilig, búskaparlig, starvslig og fyrisitingarlig viðurskifti.</p>
<p>Mynd 6: Lærdur háskúli og granskingin eru staðsett í einum bygnaði, har onnur gransking fer fram48</p>
<p>Raðfestingar</p>
<p type="listitem">Felagsmál</p>
<p type="listitem">Vera við í altjóða samstarvi og eftirmetingum</p>
<p type="listitem">Eftirmetingar- og dygdarskipanir setast í verk í allari útbúgvingarskipanini</p>
<p>Vera við í altjóða rammuprogrammum fyri útbúgving og námsliga gransking</p>
<p type="listitem">Fólkaskúli</p>
<p type="listitem">Leggja fólkaskúlan út til kommunurnar</p>
<p type="listitem">Tryggja øllum børnum skipaða menning í barnagarði og 10 ár í fólkaskúla</p>
<p>Tryggja øllum børnum best møguligar menningarmøguleikar, fakliga sum sosialt</p>
<p type="listitem">Miðnámsútbúgving</p>
<p type="listitem">Nýggj trý ára gymnasialútbúgving verður skipað</p>
<p type="listitem">Yrkisútbúgvingarnar verða samskipaðar</p>
<p>Miðnámsskúlarnir verða skipaðir í deplar úti í økjum</p>
<p type="listitem">Hægri útbúgving</p>
<p type="listitem">Samskipa hægru útbúgvingarnar (bachelor og hægri)</p>
<p type="listitem">Setursøki</p>
<p>Fleiri doktaraútbúgvingar í øllum hægri útbúgvingum49</p>
<p>Hesi vóru í strategibólkinum fyri útbúgving:</p>
<p>Petur Petersen, aðalstjóri, Mentamálaráðið, formaður Annika Sølvará, setursskrivari, Fróðskaparsetur Føroya Magnus Tausen, formaður, Føroya Lærarafelag Jan Mortensen, stjóri, Vinnuhúsið Katrin Apol, forkvinna, Meginfelag føroyskra studenta Olaus Jespersen, deildarstjóri, Mentamálaráðið, skrivari</p>
<p xml:lang="dan">G r u n d a r s t e i n u r ,</p>
<p xml:lang="dan">G R A N S K I N G51</p>
<p>Innihaldsyvirlit</p>
<p>Aðalmál . . . . . . . . . . . . . . . . . . . . . . . . . . . . . . . 53 Inngangur . . . . . . . . . . . . . . . . . . . . . . . . . . . . . . 53 Samandráttur . . . . . . . . . . . . . . . . . . . . . . . . . . . 53 Partmál . . . . . . . . . . . . . . . . . . . . . . . . . . . . . . . . 54</p>
<p>Bygnaður . . . . . . . . . . . . . . . . . . . . . . . . . . . 54 Frammarlaga raðfest øki . . . . . . . . . . . . . . . . 58 Fígging og úrtøka . . . . . . . . . . . . . . . . . . . . . 6053</p>
<p>Inngangur Skal samfelagið standa seg í kappingini við onnur samfeløg, er neyðugt at gera nógv meiri við vitanarframleiðslu.</p>
<p>Tað er neyðugt at leggja megindentin á nýggja vitanarframleiðslu um lívið í havinum og á at gagnnýta havið til fyrimunar fyri land og fólk.</p>
<p>Skal gransking og menning í Føroyum mennast munandi í bræði, er neyðugt at seta nógvan pening av á fíggjarlógini. Tikið verður undir við OECD-tilmælum um, at vit eiga at nýta 3% av bruttotjóðarúrtøkuni ella einar 300 milliónir krónur árliga til gransking og menning. Mett verður, at av hesum mugu tær 200 milliónirnar játtast á fíggjarlógini. Av tí at hetta er lutfalsliga stórur partur av fíggjarlógini, er neyðugt at gera ein serligan bygnað til tess at tryggja, at henda serliga játtan til gransking, menning og nýskapan verður nýtt á skilabesta hátt.</p>
<p>Vísindaráðið, undir forsæti av løgmanni og annars mannað við landsstýrismonnum og umboðum fyri partarnar á arbeiðsmarknaðinum, hevur strategisku leiðsluna av granskingarpolitikkinum.</p>
<p>Ein sjálvsognarstovnur verður settur á stovn at umsita granskingarjáttanina. Hesin stovnur verður skipaður viðeinum stýri og eini stjórn, sum sær til hjálpar hevur eina fyrisiting, ið m.a. hevur serligan førleika at hjálpa granskarum í samskiftinum við útlendskar fíggjarkeldur.</p>
<p>Treytin fyri at fáa granskingarpening frá tí strategisku granskingarjáttanini er, at virksemið verður framt innan fyri stovnsins karmar og ásetingar.</p>
<p>Lærdi háskúlin er ein týðandi partur av hesum sjálvsognarstovni, og tað sama er granskingarlundin, sum er í umbúna. Allir aðrir almennir stovnar og eginvirki, sum ætla at gera gransking við peningi frá strategisku játtanini, fáa eitt fyribils tilknýti, sum svarar til granskingarætlanina.</p>
<p>Samandráttur Føroyar eru og skulu halda fram við at vera eitt gott land at búgva í. Alheimsgerðin ber í sær, at heimurin verður minni, og tað hevur nýggjar møguleikar við sær. Fyri at menna Føroyar og fyri at fáa okkara unga, vælútbúna fólk at støðast her á landi, skulu vit fegnast um, vera opin fyri og troyta teir nógvu møguleikar, sum alheimsgerðin gevur – møguleikar fyri at økja um vælferðina og møguleikar fyri at bjóða fólki okkara betri arbeiði.</p>
<p>Vitan og nýhugsan eru lykilin til at troyta nógvu møguleikarnar av alheimsgerðini. Tí skulu vit seta okkum sum</p>
<p>Aðalmál Í gransking, menning og nýskapan eru Føroyar millum fremstu lond í heiminum. Í sambandi við at granska matframleiðslu úr havinum eru vit á odda. Viðurskiftini millum tað almenna og vinnuna eru samskipað við atliti at raðfestingum. Karmarnir tryggja, at gransking, menning og nýskapan fáa bestu kor at virka undir. Fíggjarliga tilfeingið er stigvíst økt, og í 2015 er tað í minsta lagi 3% av bruttotjóðarúrtøkuni54mál at hava útbúgvingar í heimsflokki og at vera á odda alheimsliga á nøkrum granskingarøkjum.</p>
<p>Vit hava soleiðis bestu kor, sum hugsast kunnu at menna okkara land: Alheimsgerð við nógvum, nýggjum møguleikum og eitt vælútbúgvið fólk, merkt av nýhugsan og virkisfýsni til at troyta hesar møguleikar. Gransking við hægri útbúgvingum skal skapa haldgóða menning og nýskapan og skal vera við til at varðveita Føroyar sum eitt gott land at búgva í. Granskingin verður skipað soleiðis, at hon verður so áhugaverd, at hon dregur til sín fremstu granskarar.</p>
<p>Í 2015 nýta vit í minsta lagi 3% av BTÚ til gransking og menning eins og onnur framkomin lond. Gransking og menning skulu skipast í <em type="italic">ein </em>bygnað, soleiðis at vit fáa skapað eitt magnandi, livandi og kveikjandi granskingarumhvørvi við eini sterkari fyrisiting, sum kann veita granskarum neyðuga ráðgeving og leiðbeining. </p>
<p>Í sambandi við at granskað verður í matframleiðslu úr havinum skulu Føroyar gerast fremstar í heiminum. Onnur granskingarøki, sum skulu raðfestast høgt, eru ílegutøkni, mentan og kunningar- og samskiftistøkni (KST).</p>
<p>Fyri at seta ferð á granskingina verða serligar skatta- og stuðulsskipanir gjørdar tey fyrstu árini fyri vælskikkaðar, útlendskar granskarar, sum skulu vera við til at gera Føroyar sjónligar sum granskingarøki.</p>
<p type="listitem">Partmál Fyri gransking, menning og nýskapan hevur strategibólkurin orðað partmál um:</p>
<p type="listitem">Bygnað</p>
<p type="listitem">Frammarlaga raðfest øki</p>
<p>Fígging og úrtøku</p>
<p>Bygnaður Øll gransking og hægri útbúgving eru skipað í ein bygnað. Bygnaðurin gevur granskarum eitt kveikjandi og magnandi umhvørvi og hevur støðugar, dygdargóðar og tryggar fyrisitingarligar, starvsligar og verkligar karmar</p>
<p><em type="bold">Soleiðis røkka vit málinum </em>Skipaður verður ein bygnaður, sum tryggjar starvsligar og verkligar karmar fyri granskarar o.o. Bygnaðurin er skipaður við eini hugsjónarligari eind (Vísindaráðnum), eini fyriskipanarligari eind (sjálvsognarstovninum fyri útbúgving og gransking), og eini vinnurættaðari, fakligari eind (sektorgransking, vinnugransking o.a.), sí mynd 7. </p>
<p>Partur av hesum bygnaði fevnir eisini um hægri útbúgving, við tað at gransking og hægri útbúgving her verða samskipað.</p>
<p>Fyri at menna eitt sterkt granskingarumhvørvi og fyri at gagnnýta stórrakstrarfyrimunirnar skal granskingin savnast í eitt frøðiliga sterkt umhvørvi við eini góðari granskingarleiðslu. Tey bestu úrslitini fáast í granskingarbólkum. Umráðandi er, at altjóða luttøka merkir umhvørvið.55</p>
<p>Fyriskipanarliga eindin skal tryggja skapandi/mennandi umhvørvi og góðar umstøður hjá øllum granskarum at virka í, og góðar umstøður at skapa netverk og knýta sambond við vinnuna o.o. Øll viðurskifti viðvíkjandi gransking fara fram her, eitt nú fyrisiting, roknskapur, løgfrøði, starvslig viðurskifti o.a. Eisini er umráðandi, at undirstøðukervið (t.e. høli, tól, dátugrunnar, bókasøvn o.a.) fyri gransking er gott. Nýggja skipanin leggur upp til, at granskarar, sum eru knýttir at einum almennum stovni ella eginvirki, sjálvir kunnu gera av, um teir vilja halda fram á stovninum/í virkinum, ella um teir vilja vera partur av nýggja umhvørvinum.</p>
<p>Hægri lærustovnar fáa eitt hóskandi tal av ph.d.-námsstyrkum á hvørjum ári fyri at tryggja, at nóg stór tilgongd verður av nýggjum fólki, og at frøðiliga menningin verður nóg dygg. Vinnuligar ph.d.-verkætlanir og aðrar vinnuligar verkætlanir kunna fáa almennan stuðul. Vísindalig gransking krevur serligar granskingarútbúgvingar sum eitt nú ph.d., og harumframt eru talentrøkt og fokus á granskingarleið týðandi fortreytir fyri menning av góðum granskingarumhvørvi.</p>
<p>Bygnaðurin skal vera við til at skapa góðar karmar fyri gransking, menning og nýskapan hjá vinnuni. Fleiri fólk</p>
<p>Mynd 7: Bygnaðarligt yvirlit yvir gransking og hægri útbúgving56við hægri útbúgvingum skulu vera við til at styrkja gransking, menning og nýskapan í vinnuni. Gott samstarv verður millum granskingarstovnar og vinnuna. Vinnan skal hava góðar møguleikar fyri at taka lut í alment fíggjaðari gransking, herímillum eisini granskingarskráum hjá ES og aðrari altjóðagransking.</p>
<p>Nýskapan kann fremjast gjøgnum samstarv millum vinnu og vísindafólk á virkjum, granskingarstovnum og hægri lærustovnum innan- og uttanlands. Hægri lærustovnar skulu í menningarætlanum sínum seta sær mál um at skipa styttri, granskingargrundaðar eftirútbúgvingar til vinnuna.</p>
<p><em type="bold">Sjálvsognarstovnurin fyri útbúgving og gransking – fyriskipanarlig eind </em>Niðanfyri er ein stutt frágreiðing um hvørt lið í bygnaðinum í nýggja sjálvsognarstovninum, sí mynd 7. </p>
<p><em type="italic">Vísindaráðið: </em></p>
<p>Orðar yvirskipaða granskingarpolitikkin viðeini felags hugsjón, sum fevnir um gransking, menning og nýskapan. Vísindaráðið heldur fram í tí líki, sum tað er í dag við løgmanni sum formanni, landsstýrismanninum í granskingarmálum sum næstformanni, landsstýrismonnunum í ávikavist vinnumálum, innlendismálum, fíggjarmálum, fiskivinnumálum og heilsumálum sum umboðum, og harumframt við umboðum fyri Føroya Arbeiðsgevarafelag, løntakarafeløgini, Fróðskaparsetrið og sektorgranskingarstovnarnar.</p>
<p><em type="italic">Sjálvsognarstovnurin fyri útbúgving og gransking: </em>Bygnaðurin innan fyri brotstrikurnar verður skipaðursum sjálvsognarstovnur við viðtøkum, har reglur og karmar eru ásett. </p>
<p><em type="italic">Stýrið: </em></p>
<p>Er evsti myndugleiki og hevur ábyrgdina av virk-seminum í síni heild. Stýrið er sett saman við fólki, ið hevur førleika eftir teimum uppgávum, sum tað skal útinna, og tað setur og loysir úr starvi stjóran, sum verður áramálssettur.</p>
<p>Stýrið hevur ábyrgd av at gera langtíðarætlanir við støði í teimum uppgávum og endamálum, sum eru ásett fyri stovnin. Stýrið er eisini hugsjónarskapandi og skal viðgera øll mál, ið hava størri týdning.</p>
<p>Stýrið umsitur granskingargrunnin og tekur endaliga støðu til, hvørjar umsóknir verða stuðlaðar, tá ið mett hevur verið um tær vísindaliga.</p>
<p><em type="italic">Granskingargrunnurin: </em></p>
<p>Er grunnur, ið fær árliga játtan áløgtingsfíggjarlógini. Granskingargrunnurin stuðlar gransking, ið lýkur hægstu altjóðakrøv. Játtanin kann flytast millum ár, og stuðulin kann gjaldast, sum hóskar best til viðkomandi granskingarverkætlan.</p>
<p><em type="italic">Stjórin: </em></p>
<p>Hevur yvirskipaðu ábyrgdina mótvegis stýrinum.</p>
<p>Stjórin skal tryggja, at økini gransking og hægri útbúgving verða fyrisitin og útint sambært teimum mannagongdum og ásetingum, sum stýrið hevur stungið út í kortið. Stjórin setir og loysir úr starvi rektaran fyri lærda háskúlan og leiðaran fyri granskingarlundina, sum báðir verða áramálssettir.57</p>
<p>Stjórin skal ráðgeva stýrinum í granskingar- og útbúgvingarpolitiskum spurningum. Stjórin skal fylgja við menningini í føroyskari og millumtjóða gransking – og hann skal gera kanningar og uppskot undan støðutakan stýrisins. Stjórin skal ráðgeva í spurningum um, hvussu granskingin kann gerast gagnlig fyri samfelagið – bæði á almenna og privata økinum. Hann skal ráðgeva, tá granskingarlóggáva verður fyrireikað og skipað, skal taka stig til uppskot um, hvussu tíðarbærir granskingarpolitiskir spurningar og evni skulu loysast, skal ráðgeva, tá granskingarúrslit og útbúgving av granskarum skal gagnnýtast, og hann skal ráðgeva og vera stýrinum til hjálpar í arbeiðinum at orða langtíðarætlanir. Stjórin er skrivari hjá stýrinum.</p>
<p><em type="italic">Fyrisitingin: </em></p>
<p>Samskipar fyrisitingarliga, fíggjarliga og løg-frøðiliga arbeiðið í allari skipanini. Eisini hevur fyrisitingin sum uppgávu at vera granskarum til hjálpar í teirra fyrisitingarligu uppgávum, so at teir kunnu leggja alla sína orku í granskingina. Fyrisitingin skal leiðbeina og ráðgeva granskarum í granskingarspurningum.</p>
<p><em type="italic">Lærdi háskúlin: </em></p>
<p>Á lærda háskúlanum eru allar tær aka-demisku útbúgvingarnar, ið altíð eru granskingargrundaðar, staðsettar. Tað merkir, at allar útbúgvingar, sum eru á bachelorstigi ella hægri, verða savnaðar har. Rektarin fyri lærda háskúlan hevur ábyrgdina av skúlanum mótvegis stjóranum og hevur ábyrgdina av dagligu leiðsluni.</p>
<p><em type="italic">Granskingarlundin: </em></p>
<p>Er ein bygningur, ið skal kunnarúma øllum granskingarvirksemi. Granskingarlundin skal hava eitt virkið granskingarumhvørvi og eitt netverk, sum dregur til sín vitan. Granskingarlundin skal virkasum kveikjari fyri alla gransking. Leiðarin hevur ábyrgdina av granskingarlundini mótvegis stjóranum og hevur ábyrgdina av dagligu leiðsluni.</p>
<p><em type="italic">Sektorgranskingarstovnarnir: </em></p>
<p>Kunnu fremja sína gransk-ing í samstarvi við nýggja bygnaðin. Ein sektorgranskingarstovnur er ein almennur stovnur, sum granskar, miðlar vitan, ráðgevur og hevur myndugleikauppgávur í sambandi við eitt ávíst samfelagsøki.</p>
<p><em type="italic">Vinnan: </em></p>
<p>Fremur sína gransking í samstarvi við ta gransk-ing, sum fer fram í nýggja bygnaðinum.</p>
<p><em type="italic">Onnur gransking: </em></p>
<p>Verður í størst møguligan mun løgdinn í nýggja bygnaðin. Har hetta ikki letur seg gera ella ikki er hóskandi, skal eitt so neyvt samstarv sum møguligt vera við ta gransking og útbúgving, sum fer fram í nýggja bygnaðinum.58</p>
<p>Frammarlaga raðfest øki Granskingarøki, sum eru týðandi fyri samfelagið, og sum serliga góðar fortreytir eru fyri í samfelagnum, eru raðfest soleiðis, at góðska og úrslit koma í fremstu røð</p>
<p><em type="bold">Soleiðis røkka vit málinum </em>Til tess at verða fremst og nýta tilfeingið á skilabestan hátt er neyðugt at raðfesta ávís granskingarøki. Grundgranskingin verður fyrst og fremst tryggjað við árligum játtanum á løgtingsfíggjarlógini beinleiðis til lærda háskúlan og til sektorgranskingarstovnarnar. </p>
<p>Raðfesta granskingin tekur støði í økjum, har vit hava serligar fyrimunir og drúgvar royndir. Hetta útihýsir tó ikki, at onnur øki enn tey raðfestu kunnu verða granskað.</p>
<p>Vitanarframleiðsla er grundleggjandi og neyðug fyri eitt burðardygt samfelag, og hon skal eggja og menna granskingarspírar í útbúgvingarskipanini. Farið verður miðvíst inn í raðfestu granskingarøkini fyri síðan at menna nýggj øki, soleiðis at samfelagið fær fleiri bein at standa á.</p>
<p>Raðfestu økini skulu lyfta granskingina upp á altjóða stig, samstundis sum onnur øki fáa fyrimun av hesum. Fremst raðfesta økið er matframleiðsla úr havinum, og onnur frammarlaga raðfest øki eru ílegutøkni, mentan og samskiftisførleiki. Onnur granskingarøki, sum stuðla undir hægri vælferð og trivnað, verða eisini stuðlað.</p>
<p>Tann peningur, sum verður avsettur til gransking, menning og nýskapan næstu árini, skal verða nýttur soleiðis, at Føroyar fáa gagnnýtt fyrimunir sínar á raðfestu gransk-ingarøkjunum. Endamálið er, at granskingin kemur í fremstu røð. Á henda hátt verða fortreytir hjá vælútbúnum føroyingum og vælútbúnum fólkum úr øllum heiminum at liva og virka í Føroyum.</p>
<p><em type="italic">Matframleiðsla úr havinum: </em></p>
<p>Matvøruvinnan skal stígafram sum ein marknaðartillagað, umhvørvisgóð og lønandi vinna. Ein vinna, sum miðvíst troytir tað tilfeingi, sum er tøkt í samfelagnum við atliti at rávøru, tøkni, dygd og førleika.</p>
<p>Fyri at røkka hesum máli er umráðandi at menna granskingarumhvørvið við vísindaligum førleika á altjóða stigi. Frøðiøkini eru fleiri: Náttúrufrøði, búskaparfrøðin, marknaðar- og tilfeingisrøkt.</p>
<p>Framleiðsla av góðum mati krevur samstarv og heildarhugsan í øllum liðum í virðisketuni av grunni í munn.</p>
<p>Skynsom og burðardygg umsiting, gagnnýtsla og virðisøking av náttúrutilfeinginum er treytað av hollari vitan um náttúruna og tey viðurskifti, ið ávirka hana. Gransking er amboðið at fáa hesa vitan til vegar, og avbjóðingarnar eru nógvar og fjøltáttaðar.</p>
<p>Tilfeingið í sjónum skal troytast burðardygt. Fiskastovnarnir í føroyskum sjógvi og alifiskur eru týdningarmiklir partar av grundarlagnum undir vinnuliga virkseminum og útflutninginum.</p>
<p>Í heimshøvunum eru havleiðirnar um Føroyar fjølbroyttar. Havstreymarnir hava stóran týdning fyri lívið í sjónum kring Føroyar og fyri veðurlagið kring allan knøttin.59</p>
<p>Nýskapan gevur førleika at nýta tilfeingið til at skapa nýggjar vinnur og fáa størri virðisøking í sambandi við framleiðslu og útflutning. Føroyar kunnu gerast ein áhugaverd royndarstova fyri nýskapand tiltøk.</p>
<p>Fyri at fáa framburð í vinnuni krevst førleiki at menna og tillaga tøkni og framleiðsluhættir. Serligar avbjóðingar liggja á vitanartungum økjum. Ein avgerandi fortreyt er eitt vælvirkandi KT-undirstøðukervi.</p>
<p xml:lang="dan"><em type="italic">Mentan: </em></p>
<p>Holl vitan um mentanararvin er fyritreyt fyri til-vitaðari samfelagsmenning. Mentanararvurin er granskingarevni í hugvísindum.</p>
<p>At rannsaka mentanararvin vísindaliga fevnir um samstarv og samskifti við rørslur og rák í altjóða samfelagnum.</p>
<p>Tjóðskaparligu eyðkennini eru orðað gjøgnum mentanina. Útbúgving á øllum stigum er týðandi táttur í mentanarligu miðlingini, eins og trúarlívið setur dám á mentanina.</p>
<p>Hugvísindalig gransking er sjálvsøgd í eini tíð, tá ið ímyndingarevni og hugaheimur fáa alt størri týdning í vinnuligum høpi.</p>
<p>Marknaðarviðurskifti viðv. matvørum, biotøkni, matvørutrygd, framleiðslutøkni, útgerð og framleiðsluskipanum, djóraheilsa, vistskipanin á landleiðunum, umsiting og gagnnýtsla av tilfeinginum í sjónum, veðuragsbroytingar, menning av nýggjum konsepti fyri flutning o.a.</p>
<p>Mál, bókmentir, søga, mentanarsøga, samfelagsfrøði, list, námsfrøði, átrúnaður o.a.</p>
<p>Arvagransking, ílegukanningar innan fiskaaling o.a.</p>
<p>KST, simultantulkingartøkni, telemedisin o.a.</p>
<p>Mynd 8. Dømi um undirevni á raðfestu granskingarøkjunum.</p>
<p>Matframleiðsla úr havinum</p>
<p xml:lang="dan">Mentan</p>
<p>Ílegutøkni</p>
<p>Samskiftisførleikar</p>
<p><em type="bold">Frammarlaga raðfest øki </em></p>
<p><em type="bold">Dømi um undirevni </em>60 </p>
<p>Kunnleikin til móðurmálið skal mennast við støðugum kanningum og viðgerð. Granskað verður, hvussu tað ber til, at føroyskt finst og mennist. Málið broytist alsamt, tí er neyðugt, at tað altíð verða gjørdar málfrøðiligar rannsóknir av samtíðarmáli og søguligum máli, at bókmentirnar verða viðgjørdar sum listarlig málnýtsla og boðberar um lívs- og heimsfatan. Harafturat mugu mál og bókmentir síggjast í søguligum og samfelagsligum høpi. Nýggj tøkni eigur at verða skapað og ment, so at móðurmálið framvegis kann verða nýtt í gerandis-, yrkis- og vísindahøpi.</p>
<p><em type="italic">Ílegutøkni: </em></p>
<p>Arvaeginleikar verða sum heild granskaðir,bæði hjá fólki og fiski. Við tað at Føroyar hava ligið avbyrgdar og fjarskotnar, er arvfeingi føroyinga rættiliga einsháttað. Tað hevur við sær fyrimunir, tá ið roynt verður at staðfesta, hvar á arvastronginum ávísar sjúkur kunnu hava sín uppruna. Harumframt er heilsuverkið í Føroyum so framkomið, at flestar sjúkur eru væl skrásettar, og í kirkjubókum ber til at síggja ættartræ føroyinga langt aftur. Við hesum eru fortreytirnar til at gera arvagransking í serligan mun til staðar.</p>
<p><em type="italic">Samskiftisførleikar: </em></p>
<p>Kunningar- og samskiftistøkni (KST)er eitt natúrligt menningar-, samskiftis- og nýskapanaramboð. Vitan um KST-loysnir skal økja um nýtsluna av KST í øllum samfelagnum. Brúkarin skal kenna seg tryggan at nýta KST, soleiðis at hon kemur út í hvønn krók í samfelagnum.</p>
<p>KST-gransking verður framd og ment soleiðis, at føroyska samfelagið hevur førleikar at taka ímóti, menna og miðla kunningartøkni á altjóða stigi, samstundis sum hon hevur fyrilit fyri menning av vinnulívinum.</p>
<p>Fígging og úrtøka Tað almenna fíggjar upp til 2% av BTÚ. Vinnan og aðrir granskingargrunnar fíggja í minsta lagi 1% av BTÚ</p>
<p><em type="bold">Soleiðis røkka vit málinum </em>Játtanin til gransking, menning og nýskapan verður stigvíst økt, so at hon í 2015 er minst 3% av BTÚ, sí talvu 1. Langtíðarfíggjarætlanir (3-5 ár) verða gjørdar fyri almennu granskingarjáttanirnar. Sett verður í verk ein eftirmetingar- og dygdarskipan, sum skal tryggja, at sum mest fæst burturúr, og at bert granskingarverkætlanir, ið lúka altjóða krøv, fáa stuðul. </p>
<p>Serlig tíðaravmarkað skattaskipan/afturberingarskipan verður sett í verk fyri útlendskar granskarar, og serligir avskrivingarmøguleikar/afturberingarmøguleikar verða veittir fyritøkum í sambandi við vinnugransking. Føroyar skulu gerast partur av rammuskráum hjá ES fyri gransking, eins og karmarnir verða bøttir, so at vit kunnu vera við í øðrum altjóða granskingarvirksemi. Granskingargrunnurin skal veita møguleikar fyri, at stuðul kann verða veittur sum partur av stuðli til altjóða granskingarsamstarv.</p>
<p><em type="bold">Játtan/nýtsla í mió. kr. (í 2006 prísum): </em>Ár </p>
<p>Tað almenna</p>
<p>Vinna og grunnar</p>
<p>Í alt20081004014020091254517020101405019020111506021020121607423520131809027020142001053052015225120345</p>
<p>Talva 1: Ætlað játtan til gransking og menning 2008-201561</p>
<p>Granskingarráðið hevur kannað, hvussu nógv varð nýtt til gransking og menning í 2003. Á mynd 9 sæst, at til samans vórðu 84,4 mió. kr. nýttar til gransking og menning. Vinnan nýtti 20,6 mió. kr., og tað almenna nýtti 63,7 mió. kr. Útreiðslurnar til gransking og menning svara til 0,87% av BTÚ í 2003. Á myndini sæst, hvussu prosentbýtið er millum vinnuna og tað almenna.</p>
<p>Sjálvt um tølini eru frá 2003, so er mest sannlíkt, at tann almenni parturin í dag er minkaður, meðan tann privati er øktur nakað. Tí kann roknast við, at útreiðslurnar til gransking og menning í mun til BTÚ í 2006 eru lægri enn í 2003.</p>
<p>Tað er eisini viðkomandi at staðfesta, hvaðani fíggingin til gransking og menning stavar. Sí mynd 10.</p>
<p>Mynd 9: Yvirlit yvir G&amp;M í 2003. Heimild: Granskingarráð Føroya</p>
<p>Mynd 10: Fígging til G&amp;M í 2003 (fíggingarkeldur). Heimild: Granskingarráð Føroya</p>
<p><em type="bold">Skatta- og afturberingarskipan </em><em type="italic">»Kickstartpakki« (2008-2012) </em>Mett verður, at Føroyar í dag eru á einum granskingarstigi, sum svarar til eitt vísital á 30 í mun til okkara grannalond, sum í miðal hava eitt vísital á 100. Skulu Føroyar verða ájavnar við grannalondini og koma framum í 2015, so skulu fleiri og munadygg stig takast. </p>
<p>Fyri at fáa gongd á granskingina og fyri at fáa tað inn aftur, sum Føroyar eru afturúr í mun til tey lond, ið vit bera okkum saman við á hesum øki, er neyðugt, at ser-ligar skipanir verða settar í verk í eitt tíðaravmarkað skeið, t.d. frá 2008 til og við 2012. Hetta er ein av týðandi fortreytunum fyri at tryggja granskingini skjóta og dygga byrjan. Eitt týdningarmikið átak í hesum sambandi er at fáa dugnaligar, útlendskar granskarar higar, so at vit fáa ment eitt gott granskingarumhvørvi. Tað hepnast vanliga væl hjá slíkum granskingarumhvørvum at útvega týðandi uttanhýsisfígging, t.d. frá útlendskum granskingargrunnum. Tað er í slíkum granskingarumhvørvi, at tey bestu úrslitini verða skapað, bæði hvat grundgransking og nýtslugransking viðvíkir.</p>
<p>Tá ið ein slík tíðaravmarkað skipan verður sett í verk, er neyðugt, at hon hevur nøkur greið eyðkenni. Útlendskir granskarar skulu t.d. hava ein ávísan granskingarførleika og skulu kunna prógva, at teir kunnu vinna minst kr. 350.000 um árið á sínum arbeiðsøki. Eru hesar treytir loknar, ber til at fáa tíðaravmarkaðar, fíggjarligar fyrimunir. Hinvegin er neyðugt, at samfelagið t.d. hevur nøktandi bústaðarmøguleikar, barnaansingartilboð, ein altjóða skúla o.a. Vinnan eigur eisini sín part í, at málið um 3% av BTÚ verður nýtt til gransking, menning og nýskapan í 2015. Fyri at eggja vinnuni uppaftur meira at fremja sín part, so stendur henni í boði at vera við í serligum vinnuligum ph.d.-verkætlanum. Við støði í teimum upphæddum, sum vinnan nýtir til gransking, menning og nýskapan, fær hon eisini møguleika at tvífalda sínar avskrivingarútreiðslur í skattaroknskapinum ella eina samsvarandi afturberingarskipan.6263</p>
<p><em type="bold">Dømi um »kickstartpakka«: </em></p>
<p type="listitem">Persónlig eyðkenni</p>
<p type="listitem">Útbúgving og granskingarførleiki</p>
<p>Trygd fyri árligari inntøku (&gt;350 tús. kr.) á viðkomandi arbeiðsøki</p>
<p type="listitem">Fíggjarligir fyrimunir</p>
<p type="listitem">Serlig skatta- ella afturberingarskipan í 3 ár fyri útlendskar granskarar.</p>
<p>Eftir 3 ára stigvísa tillaging til vanligu skattaskipanina</p>
<p type="listitem">Sosial og mentanarlig tilboð</p>
<p type="listitem">Bústaður</p>
<p type="listitem" xml:lang="dan">Barnaansing</p>
<p>Altjóða skúli</p>
<p type="listitem">Vinnulig átøk</p>
<p type="listitem">Serlig átøk fyri vinnugransking (vinnu-ph.d.)</p>
<p>Serligar tíðaravmarkaðar avskrivingarmøguleikar ella afturberingarskipan fyri vinnugransking (1:2)</p>
<p>Føroyar gerast partur av rammuskránni hjá ES fyri gransking, eins og bøtt verður um karmarnar, so at vit kunnu vera við í øðrum altjóða granskingarvirksemi.</p>
<p type="listitem">Úrtøku- og dygdarskipan Tryggjast skal, at fíggjarliga úrtøkan er so stór, sum til ber, samstundis sum dygdin er í hásæti. Fyri at stuðla undir verða hesi tiltøk sett í verk:</p>
<p type="listitem">Allar almennar granskingarjáttanir verða lýstar á heimasíðuni hjá Granskingargrunninum</p>
<p type="listitem">G&amp;M-hagtøl verða fingin til vega og kunngjørd annaðhvørt ár og fyri nýskapan fjórðahvørt ár</p>
<p type="listitem">OECD-eftirmeting av granskingini verður framd í 2009 og í 2014</p>
<p type="listitem">Mál- og avriksstýring verður framd í 2011 í sambandi við allar granskingarjáttanir</p>
<p type="listitem">Skipað máting og eftirmeting skal tryggja dygdina</p>
<p type="listitem">Dygdarbarometur:(t.e. »peer-view« og altjóða, við-urkendir ábendarar, t.d. tal á endurgevingum og útgávuvirksemi)</p>
<p type="listitem">Eftirmeting av størri skráum:(størri granskingarskrá-ir eiga at verða eftirmettar)</p>
<p><em type="italic">Granskingareftirmetingar: </em></p>
<p type="listitem">Eftirmetingarhættir verðaskipaðir, mentir og savnaðir</p>
<p type="listitem">Avýting:(benchmarking) Hægri útbúgvingar skulunýta innan- og uttanhýsis eftirmeting sum lið í tí strategisku ráðleggingini og raðfestingini av granskingini á lærdum háskúlum</p>
<p>Altjóða krøv skulu setast til granskingarverkætlanir, og kappingin millum almennu granskingarjáttanirnar skal vera so stór, sum til ber</p>
<p>Vísindalig úrslit skulu almannakunngerast í altjóða granskarasamfelagnum. Tað er eins umráðandi, at vísindaligu úrslitini verða miðlað í Føroyum, har tey skulu vera við til at skapa haldgott avgerðargrundarlag hjá Løgtingi, kommunum, vinnu, feløgum og samfelagnum annars.64</p>
<p>Raðfestingar</p>
<p type="listitem">Bygnaður</p>
<p type="listitem">Stovnseting av einum bygnaði</p>
<p>Nýskipan av kørmum fyri gransking, menning og nýskapan hjá vinnuni</p>
<p type="listitem" xml:lang="dan">Fremst</p>
<p type="listitem">Matframleiðsla úr havinum</p>
<p type="listitem" xml:lang="dan">Mentan</p>
<p type="listitem">Ílegutøkni</p>
<p>Samskiftisførleikar</p>
<p type="listitem">Fígging</p>
<p type="listitem">Tað almenna fíggjar upp til 2% av BTÚ.</p>
<p type="listitem">Vinnan og aðrir granskingargrunnar fíggja í minsta lagi 1% av BTÚ</p>
<p type="listitem">Skatta- og afturberingarskipan</p>
<p>Úrtøku og dygdarskipan65</p>
<p>Hesi vóru í strategibólkinum fyri gransking, menning og nýskapan:</p>
<p>Petur Petersen, aðalstjóri, Mentamálaráðið, formaður Rúna Hilduberg, stjóri, Granskingarráð Føroya Bergur Poulsen, stjóri, Havsbrún Malan Marnersdóttir, professari, Fróðskaparsetur Føroya Pál Weihe, yvirlækni, Deildin fyri arbeiðs- og almannaheilsu Dánjal Jákup Andreasen, stjóri, Kollafjørð Pelagic Kristianna S. Jacobsen, fulltrúi, Mentamálaráðið Eyðbjørn Poulsen, deildarstjóri, Mentamálaráðið, skrivari</p>
<p xml:lang="dan">G r u n d a r s t e i n u r</p>
<p xml:lang="dan">Í V E R K S E T A N67</p>
<p>Innihaldsyvirlit</p>
<p>Aðalmál . . . . . . . . . . . . . . . . . . . . . . . . . . . . . . . 69 Samandráttur . . . . . . . . . . . . . . . . . . . . . . . . . . . 69 Partmál . . . . . . . . . . . . . . . . . . . . . . . . . . . . . . . . 70</p>
<p>Íverksetanarhugburður . . . . . . . . . . . . . . . . . 70 Íverksetanarskipanir . . . . . . . . . . . . . . . . . . . 71 Fíggjarmøguleikar . . . . . . . . . . . . . . . . . . . . . 72 Skattaviðurskifti . . . . . . . . . . . . . . . . . . . . . . . 75 Lógarkarmar og reglur . . . . . . . . . . . . . . . . . 76 Smidlig fyrisiting . . . . . . . . . . . . . . . . . . . . . . 7769</p>
<p>Samandráttur Íverksetarar hava stóran týdning fyri máttin og vøksturin í búskapinum í einum samfelagi. Tað er í nýggjum virkjum og fyritøkum, at nýggj hugskot koma undan kavi og verða roynd. Íverksetarar bjóða verandi virkjum av og økja um kappingina.</p>
<p>Eins og fólk í øðrum Norðurlondum vilja nógvir føroyingar stovna egið virki. Eisini stovna eldri, siðbundnar fyritøkur dótturfeløg fyri at ganga nýggjar leiðir. Tað sæst á føroysku hagtølunum um stovnað partafeløg og smápartafeløg. Í 2005 vórðu stovnað 38 partafeløg og 197 smápartafeløg. Frá 1. januar 2006 til 16. oktober 2006 vórðu stovnað 32 partafeløg og 302 smápartafeløg. Viðmerkjast skal, at harumframt eru stovnað onnur virkir, sum eru annað enn partafeløg og smápartafeløg.</p>
<p>Tað hevur stóran týdning fyri øll virkir at hava góðar arbeiðskarmar. At hava ein sunnan og støðugan búskap, eina vælútbúnað arbeiðsmegi, ein smidligan arbeiðsmarknað og ein vælvirkandi kapitalmarknað, eru neyðugir tættir, fyri at íverksetarar skulu trívast og mennast í samfelagnum.</p>
<p>Grundarsteinurin undir einum samfelagi við nógvum íverksetarum er ein mentan, sum er eyðkend við viljanum og evnunum at hugsa nýtt, og sum vísir vilja og dirvi. Grundarsteinurin undir eini sterkari, sjálvstøðugari mentan skal leggjast í fólkaskúlanum, har næmingar arbeiða skipað við hugskotsmenning í øllum lærugreinum. Í miðnámsskúlunum skulu næmingarnir hava tilboð um undirvísing í íverksetan og nýskapan.</p>
<p>Betri atgongd til váðafúsan kapital og nýggj fíggingaramboð skulu geva íverksetarum betri møguleika at fáa kapital til hugskot síni. Skattalætti til íverksetarar skal elva til størri vøkstur og fleiri íløgur. Ein íløgukonta skal gera tað lættari hjá íverksetarum at spara saman til egið virki.</p>
<p>Almennu byrðurnar skulu gerast einfaldari við nýggjum, talgildum loysnum og miðvísari ráðgeving. Tað skal verða einfalt at byrja av nýggjum eftir húsagang. Vinnulóggáva og aðrar lóggávur, sum hava týdning fyri umstøðurnar hjá íverksetarum, verða dagførdar sambært altjóða leisti.</p>
<p>Aðalmál Í 2015 sleppur íverksetarin at savna seg um hugskotið og at vinna pening, tí allar forðingar eru beindar av vegnum. Føroyar eru ein íverksetaradepil, sum dregur at sær fólk úr øllum heimi70</p>
<p type="listitem">Partmál Orðað eru partmál um:</p>
<p type="listitem">Íverksetanarhugburð</p>
<p type="listitem">Íverksetanarskipanir</p>
<p type="listitem">Fíggjarmøguleikar</p>
<p type="listitem">Skattaviðurskifti</p>
<p type="listitem">Lógarkarmar og reglur</p>
<p>Smidliga fyrisiting</p>
<p>Íverksetanarhugburður Føroyar skulu mennast til at vera eitt áhugavert stað hjá virkisfúsum fólki at byrja nýggja vinnu. Eitt fjøltáttað útbúgvingarverk skal vera ein virkin partur í at ala fram ein íverksetarahugburð í samfelagnum. Tað skal loysa seg at skapa sín egna vinnuveg, tí samstundis sum íverksetarin tekur váða á seg, skulu útlitini til at vinna pening vera góð</p>
<p><em type="bold">Soleiðis røkka vit málinum </em>Hugburður fólksins um íverksetan og íverksetarar ávirkar hug tess at ganga hesa leið. Í summum londum verða fólk frá barnsbeini eggjað til at gerast íverksetarar, og lagt verður í tey, at íverksetarar eru slóðbrótarar og fyrimyndir. </p>
<p>Skulu vit ala fram ein betri íverksetarahugburð, er ein eyðsýndur møguleiki at byrja í skúlaverkinum.</p>
<p><em type="bold">Fólkaskúlin </em>Í fólkaskúlanum skulu næmingar læra at arbeiða skipað við nýskapan í øllum lærugreinum. Frálæran í ymsu tímunum skal broytast, soleiðis at hon hevur námsfrøðiligar hættir og teknikkir, sum stimbra og menna nýskapanarkunnleikan hjá fólkaskúlanæminginum. </p>
<p>Í fólkaskúlanum skal dentur verða lagdur á íverksetan við verkætlanum, evnisdøgum og íverksetaraspølum ella við kappingum.</p>
<p>Lærarar skulu í sambandi við útbúgving og eftirútbúgving fáa frálæru í háttum, sum stimbra nýskapanarkunnleikan hjá næminginum.</p>
<p>Skapast skal eitt sterkt alment-privat samband, eitt sokallað netverk millum fólkaskúlan og vinnulívið. Mentamálaráðið, Vinnuhúsið og SamVit skulu gera leistin fyri, hvussu netverkið skal skipast og nýtast.</p>
<p><em type="bold">Miðnámsskúlin og aðrar viðkomandi útbúgvingar </em>Praktiskur kunnleiki til at umseta hugskot til vinnuveg økir um møguleikarnar fyri, at tann einstaki byrjar egið virki. Frálæra í íverksetan gagnar eisini teimum ungu, sum ikki stovna egna fyritøku, men velja at arbeiða á eini verandi fyritøku. </p>
<p>Tí skulu allir miðnámsskúlanæmingar hava tilboð um frálæru í íverksetan. Mentamálaráðið skal arbeiða fyri, at lærarar á miðnámsskúlunum fáa neyðugu eftirútbúgvingina. Í broytingum í lógum og kunngerðum skal standa, at miðnámsskúlin er við til at menna íverksetanarkunnleikan hjá næminginum.</p>
<p>Vinnumálaráðið skal virka fyri, at SamVit, ið millum annað skal birta upp undir íverksetan, skipar fyri einum árligum íverksetaraskeiði. Her skulu íverksetarar við samlátisdømum (simuleraðum dømum) royna seg við at stovna og reka egna fyritøku. Luttøka verður fíggjað við stuðli og egnum gjaldi.71</p>
<p>SamVit, Vinnuhúsið, miðnámsskúlar og hægri lærustovnar so sum Vinnuháskúlin eiga at stovna netverk, ið skulu bjóða næmingum og lesandi útbúgvingartilboð í íverksetan. Umframt hetta skal SamVit saman við Mentamálaráðnum virka fyri, at neyðug eftirútbúgvingartilboð eru til lærarar, sum undirvísa í áðurnevndu skúlum.</p>
<p>Næmingar og lesandi skulu arbeiða við verkætlanum, har tey royna seg sum íverksetarar í verki, ella arbeiða við skrivligum uppgávum, sum snúgva seg um íverksetan. Eitt dømi um hetta er European Business Game, sum miðnámsskúlarnir í Føroyum eru við í. Onnur dømi eru Ungt virki, sum Føroya handilsskúli hevur staðið fyri í nógv ár, og samlátisspøl (simulatiónsspøl), sum miðnámsskúlarnir hava roynt.</p>
<p><em type="bold">Tað skal loysa seg at skapa sín egna vinnuveg </em>Annað umráðandi mál er, at hægri lærustovnar og granskingarstovnar eru tilvitaðir um, at vitan kann handilsgerast. </p>
<p>Harumframt eigur at verða eggjað til, at fólk við hægri útbúgving skapa sær sín egna vinnuveg ella oftari søkja sær starv í vinnuni.</p>
<p>Tað skal loysa seg at skapa sín egna vinnuveg, tí samstundis sum íverksetarin tekur váða á seg, skulu útlit vera fyri at vinna pening. Vit skulu líta á orðatakið: »Tá ið tað regnar á prestin, so dryppar á deknin.« Við øðrum orðum, tá ið íverksetarar okkara hava góðan gróðrarbotn og kunnu grundleggja stórar fyritøkur, so gongst eisini betur í samfelagnum sum heild.</p>
<p>Íverksetanarskipanir Virksemið við ráðgeving og íverksetanarnetverkum skal styrkjast og íverksetanarráðgeving savnast á einum stað. Íverksetaranetverk skulu viðurkennast, mennast og knýtast saman við øðrum altjóða netverkum</p>
<p><em type="bold">Soleiðis røkka vit málinum </em>Ein spurningur, sum ofta verður viðgjørdur bæði uttanlands og heima, er, í hvønn mun tað almenna skal seta á stovn serligar skipanir fyri íverksetarar, og hvørjar tær skulu vera. Serliga hevur kjakast verið um tann partin, sum hevur við fíggjarligar skipanir at gera. Fyrimunurin við slíkum skipanum er, at peningaliga veikir íverksetarar fáa høvi at menna síni hugskot, men vansin er so, at tær eisini kunnu vera kappingaravlagandi og stuðla ódugnaskapi. </p>
<p>Fíggjartørvurin hjá íverksetarum eigur at verða nøktaður við váðafúsum sáðkapitalskipanum. Sí brotið um fíggingarmøguleikar.</p>
<p>Uppgávan hjá tí almenna er sostatt serliga at lætta um møguleikarnar hjá íverksetarum at fáa atgongd til vitan, kapital og samstarvsfelagar, og at tryggja, at tað ikki verður ov tvørligt hjá íverksetarum at fara undir virksemi sítt.</p>
<p><em type="bold">Íverksetararáðgeving savnast og netverk stovnsetast </em>Ein av høvuðslutunum hjá SamVit verður at birta upp undir nýskapan og íverksetan og at samstarva við aðrar myndugleikar um at samskipa fyrisitingarmannagongdir, sum hava týdning fyri íverksetarar.72 </p>
<p>Sostatt skal øll ráðgeving, sum íverksetarum tørvar til at stovna egið virki, fáast til vega frá SamVit. Ráðgeving um framtíðar virkisvøkstur skal eisini vera til taks har.</p>
<p>Í Havn og aðrastaðni skulu setast á stovn íverksetarahús, sum saman við SamVit skulu ráðgeva íverksetarum. Fyri ein rímiligan penga skulu íverksetarar kunna leiga seg inn í hesi hús, har teir skulu fáa ráðgeving og eitt skapandi umhvørvi, so at teir betur kunna umseta hugskot síni til veruleika.</p>
<p>Saman við SamVit skulu íverksetarahúsini bera so í bandi, at íverksetaranetverk verða stovnað, har íverksetarar læra hvør av øðrum og skapa nýggj hugskot saman. Stovnast skal eisini ein mentorskipan, har íverksetarar kunnu fáa gagn av royndum hjá vinnulívsfólki.</p>
<p>Íverksetaranetverk skulu røkka út um landoddarnar, so at íverksetarar okkara fáa samband við netverk í øðrum londum við.</p>
<p>Íverksetarahúsini skulu arbeiða saman við SamVit, Vinnuhúsinum og vinnuligu skúlunum í Føroyum. Íverksetarahúsini verða fíggjað við gjaldi frá leigarum og eini fastari upphædd á fíggjarlógini.</p>
<p>Fíggjarmøguleikar Gjøgnumskygd atgongd til menningarfígging, sum setur krøv til íverksetaran, eins og stuðulsskipanir til serstøk menningar- og marknaðarátøk skulu styrkjast. Váðafúsog sáðkapitalmarknaðurin skulu vera við til at fremja føroysk íverksetarahugskot</p>
<p><em type="bold">Soleiðis røkka vit málinum </em></p>
<p>Royndir vísa, at tess størri kapitalgrundarlagið undir tí nýstovnaða virkinum er, tess størri er møguleikin fyri, at virkið mennist skjótt. Sparringin og førleikin, ið virkið fær frá einum ella fleiri íleggjarum, ið hava royndir við virkisrakstri, hava ein týðandi leiklut fyri vakstrarmøguleikarnar hjá nýggjari fyritøku.</p>
<p>Ein fortreyt fyri íverksetaravirksemi er atgongdin til fígging. Skulu góð hugskot verða til nakað, krevst fígging til at fullføra tey. Almenna uppgávan er at gera rúm fyri eini samanhangandi fíggingarskipan, har atgongd er til ódýra granskingar-, sáð-, váðafús- og peningastovnsfígging, umframt fígging gjøgnum virðisbrævamarknað.</p>
<p>Ofta eru ymsir partar uppií at fíggja vørumenning, men stundum kann ein og sami peningastovnur fíggja alt arbeiðið. Tað hevur størsta týdning at hava fleiri fíggingarmøguleikar, antin tað snýr seg um kveiking, íverksetan ella menning, tí eru teir ov fáir, er skjótt, at fíggingartørvurin hjá íverksetaranum verður ikki nøktaður. Royndir vísa, at peningastovnar ofta eru varnir við at fíggja nýtt og ókent virksemi, ella har long tíð gongur, frá tí at íverksetarin hevur tørv á fígging, til virksemið kann fara at geva yvirskot.</p>
<p><em type="bold">Tolin og váðafúsur kapitalur </em>Váðafúsur kapitalur hevur ein serligan leiklut í sambandi við íverksetaravirksemi. Hetta er serliga galdandi fyri íverksetarar í tøknifrøði, har mangan er torført at fáa pening til vegar við vanligum bankaláni. Atgongdin til váðafúsa og tolna fígging er tí ofta avgerandi fyri, at íverksetarar sleppa at menna síni hugskot.7374 </p>
<p>Økjast skal um útboðið av privatum váðafúsum kapitali, eins og virkast skal fyri, at uppaftur meiri eftirlønarpeningur verður settur í at menna føroyskt vinnulív. Í samstarvi við privatar og aðrar íleggjarar skulu verandi grunnar menna nýggjar hættir at útvega váðafúsan kapital og hjálpa til at fíggja t.d. menning av vørum og marknaðum hjá tí skapandi umhvørvinum. Saman við íleggjarum, ið hava royndir í virkisrakstri, skulu grunnarnir við marknaðarlíkum treytum raðfesta íløgur í nýggj og vakstraráhugað virki. Somuleiðis eigur atgongdin til váðafús lán at gerast lættari.</p>
<p><em type="bold">Váðafús lán til at menna nýggj virki </em>Verandi grunnar skulu oftari veita váðafús lán til vakstrarsinnaðar íverksetarar. Í londunum kring okkum hevur riggað sera væl hjá vakstrargrunnum og privatum íleggjarum í felag at menna lán, ið hava sum treyt, at úrslit sæst aftur hjá lánarunum, og at møguleiki er at fremja leiðsluarbeiðið á virkinum. Endamálið er at fáa tær bestu royndirnar frá váðafúsu íløgunum til lánsfíggingina, t.e. at knýta lán og virkismenning saman. </p>
<p><em type="bold">Karmar hjá sáð- og váðafúsum íleggjarum </em>Sáð- og váðafúsir íleggjarar fara ofta sjálvir við í tær verkætlanir, sum teir læna pening til, og tí hava teir mangan betri grundarlag at meta um vandar og møguleikar enn aðrir kapitalveitarar. Ein váðafúsur íleggjari hevur ofta hollan kunnleika til fyriskipan, strategi og marknaðarføring, og hesin kunnleiki er nógv verdur fyri ein íverksetara. </p>
<p>Landsstýrið kann ávirka útboðið av váðafúsum kapitali, fyrst og fremst við at tryggja rímiligar karmar, sum stuðla upp undir vælvirkandi fíggjarmarknaðir. Harafturat kann</p>
<p>Landsstýrið tryggja, at t.d. skattareglur og fyrisitingarligar byrður ikki eru so tungar, at nýggjar fyritøkur hokna undir byrðuni.</p>
<p>Ásannast má, at útboðið av fíggingarmøguleikum í Føroyum hevur ikki verið nøktandi. Seinastu tíðina er gongd tó komin á váðafúsa kapitalmarknaðin, og fleiri privat íleggingarfeløg eru stovnað seinastu árini. Framtaksgrunnurin samstarvar við hesi feløg um verkætlanir, har váðin er stórur, og/ella tá ið kapitaltørvurin er ov stórur hjá einum íleggjara at nøkta.</p>
<p>Strategibólkurin sær tað sum eina gongda leið, at fleiri íleggjarar við royndum frá virkisrakstri gera íløgur í nýtt virksemi. Íverksetarar hava ofta góð hugskot, men lítlan og ongan eginpening, og tí er umráðandi, at íleggingarfeløgini samstarva og gerast fleiri.</p>
<p><em type="bold">Vinnuframi </em>Landsstýrið vil virka fyri at stuðla fyritøkum at byggja upp m.a. framleiðslu av nýggjum vørum og tænastum, menning av hávirðisvørum og hávirðistænastum og aðra framleiðslu við stórum nývirði. Eitt vinnuligt nýlendi, sum eigur at stuðlast, eru skapandi vinnurnar. Sum dømi kunnu nevnast tónleikur og handverkslist. Stuðul til slík øki verður veittur við eini vinnuframaskipan, sum m.a. stuðlar menningini av nýggjum vørum og tænastum, telduforritum, kt-loysnum og skapandi vinnum, nýskapandi verkætlanum, sølufremjandi tiltøkum og ferðavinnu. </p>
<p>Vinnuframagrunnurin stuðlar í dag m.a. skapandi vinnum og menning av hávirðisvørum og hávirðistænastum. Tí er umráðandi at styrkja hesa skipan við størri játtan.75</p>
<p>Skattlig viðurskifti Skattaskipanin skal vera lokkandi fyri íverksetarar og skattligu karmarnir lagaligari, eitt nú virðisbrævaoptiónir til starvsfólk</p>
<p><em type="bold">Soleiðis røkka vit málinum </em>Skattaskipanin hevur nógv at siga fyri áhugan at seta pening í nýggjar fyritøkur, serliga har váðin er stórur. </p>
<p>Skattareglurnar eru mangan til ampa hjá íverksetarum, ið vilja vaksa skjótt um virksemi sítt. Tí skulu íverksetarar, ið stremba eftir skjótum vøkstri, fáa skattalætta, sum gevur teimum møguleikar til tess. Somuleiðis skal íverksetarum standa í boði ein íverksetarauppsparingarkonta til egið virki.</p>
<p><em type="bold">Skattalætti </em>Samgongan eigur at betra um møguleikarnar hjá íverksetarum til skjótan vøkstur og øktar íløgur við at veita skattalætta. Íverksetarar skulu fáa 100.000 kr. árliga í skattafrádrátti fyrstu trý árini, ið fyritøkan hevur eitt gott, skattskyldugt úrslit. </p>
<p>Skal frádrátturin gagna sum mest, skal skattskyldan hjá virkinum vera minst 100.000 kr.</p>
<p><em type="bold">Uppsparingarkonta við frádrátti </em>Samgongan eigur at gera eina nýggja uppsparingarkontu til íverksetarar, har innskotið kann dragast frá í skattinum. Endamálið er at økja um áhugan hjá íverksetarum at spara saman til egið virki. </p>
<p>Uppspardi peningurin kann nýtast til rakstrarútreiðslur sum t.d. lønir, men eisini til at keypa kt-útbúnað, vørur og annað, sum krevst til at stovna egið virki.</p>
<p><em type="bold">Virðisbrævaoptiónir </em>Nýggjum fyritøkum tørvar ofta neyðugu leiðsluna og marknaðarføringina til at skunda undir vøkstur av nýstovnaðu fyritøkuni. Karmar skulu tí skapast fyri, at íverksetarar kunnu løna lyklapersónum við partabrøvum. Endamálið við hesum er, at tað skal gerast lættari at fáa fólk til nýstovnað virki. </p>
<p>Lønar íverksetarin lyklapersónum við partabrøvum trý tey fyrstu árini, skal hetta ongar skattligar avleiðingar fáa, tá ið partabrøvini verða handað. Í staðin verða tey skattað sum partabrævainntøka, tá ið tey verða seld. Tað fer at gera tað lættari hjá nýstovnaðum virkjum at seta lyklapersónar í leiðslu, marknaðarføring og sølu.</p>
<p>Lógarkarmar og reglur</p>
<p>Umsitingarligu reglurnar skulu vera lættar og greiðar at virka undir, og minkast skal um føroyskar serreglur. Vinnulóggávan og reglur annars skulu gerast lagaligari fyri smærri virkir og fylgja altjóða reglum</p>
<p><em type="bold">Soleiðis røkka vit málinum </em></p>
<p><em type="bold">Lagaligari vinnulóggáva fyri íverksetarar </em>Fyri at lætta um byrðurnar hjá íverksetarum skulu skyldurnar í vinnulóggávuni mótvegis íverksetarum gerast lagaligari.76 </p>
<p type="listitem">Smá virkir og íverksetarar skulu sleppa undan grannskoðanarskyldu. Í samljóði við vinnupolitikkin er í nýggja uppskotinum til ársroknskaparlóg lagt upp til, at fyritøkur, sum lúka tvær av niðanfyri nevndu ásetingum:</p>
<p type="listitem">Javni 0-1,5 mió. kr.</p>
<p type="listitem">Søla 0-3 mió. kr.</p>
<p>Starvsfólk 0-12hava ikki skyldu at grannskoða ársroknskap sín. Hetta er tó ikki galdandi fyri móðurfeløg.</p>
<p>Sambært Skráseting Føroya eru nógv feløg, sum koma undir hesa reglu. Omanfyri nevndu mørk galda longu í fleiri ES-londum.</p>
<p>Skráseting Føroya hevur eftirlit við, at lógarkrøvini til grannskoðaðar og ógrannskoðaðar roknskapir verða fylgd við at velja út og eftirkanna eitt ávíst tal á roknskapum.</p>
<p>Alt tilfar, sum virkir hava skyldu til at útvega almennu myndugleikunum, kann latast inn um alnetið. Her verður serliga hugsað um myndugleikar, sum virkir ofta havasamskifti við, t.d. Skráseting Føroya og Toll- og Skattstovu Føroya.</p>
<p><em type="bold">Vinnulóggávan skal fylgja altjóða reglum </em>Tað hevur stóran týdning fyri virkir, sum kappast á altjóða marknaðinum, at karmarnir í ymsu londunum eru so eins, sum til ber. </p>
<p>Ársroknskaparlógin skal tí broytast, so at heimild fæst fyri, at føroysk feløg kunnu gera ársroknskap eftir altjóða reglum. Feløg, ið eru skrásett á virðisbrævamarknaði í Íslandi ella Norðurlondum annars, skulu gera ársroknskap eftir altjóða IFRS-reglunum. Altjóða reglurnar á hesum øki eiga at verða settar í gildi í Føroyum, so at føroysk virkir, sum eru skrásett á virðisbrævamarknaðinum, bert skulu gera ein ársroknskap.</p>
<p>Partafelagslógin og smápartafelagslógin eiga at fylgja altjóða leistinum. Tí verður millum annað mælt til at strika bústaðarkravið um, at partur av nevnd og stjórn skal hava bústaðarskyldu í Føroyum, um partafelag skal stovnast her.77</p>
<p>Smidlig fyrisiting Lættast skal um fyrisitingarligu byrðurnar hjá íverksetarum. Tænastur, sum hava týdning fyri íverksetaran, skulu savnast á einum stað. Alnetið skal lætta um byrðurnar hjá íverksetarum og trotabúsviðgerðin skal vera skjótari. Samskipað marknaðarføring av føroyskum vørum og tænastum uttanlands skal styrkjast</p>
<p><em type="bold">Soleiðis røkka vit málinum </em>Eins og tað er umráðandi at skapa karmar við at gera lógir, kunngerðir og skipanir, sum hava týdning fyri vinnuliga umhvørvið, líka so umráðandi er tað hjá landsins stovnum at umsita hesar fyriskipanir væl og smidliga, og at sum mest fæst burtur úr teimum játtanum, sum verða latnar hesum stovnum. </p>
<p>Harumframt hevur tað størsta týdning, at stovnarnir eru væl samskipaðir, soleiðis at fyritøkurnar fáa somu boð, sama hvønn stovn tær venda sær til. Tí eigur miðvíst arbeiði at verða sett í verk, so at fyritøkur – har ber tað til – bert skulu venda sær til ein myndugleika at greiða síni viðurskifti. Ein miðvís talgilding av almennu fyrisitingini og samstarv millum viðkomandi myndugleikar fer at hjálpa í so máta.</p>
<p><em type="bold">Ráðgeving savnast á einum stað </em>SamVit skal skapa eitt framsøkið umhvørvi, soleiðis at bæði tað almenna og vinnulívið, sum stovnurin er ætlaður at menna, kunnu fáa sum mest burtur úr tí tilfeingi, sum teir hava at arbeiða við. </p>
<p>SamVit fer at hava eitt fjøltáttað samstarv við nógvar partar so sum vinnusamskipanir, einstakar fyritøkur,íverksetarar, ymsu stjórnarráðini og stovnar teirra. Nakrar av fremstu uppgávum stovnsins vera at marknaðarføra føroyskar vørur og tænastur, marknaðarføra Føroyar sum íløguland, menna ferðavinnuna í Føroyum og marknaðarføra Føroyar sum ferðamannaland.</p>
<p>Stórur partur av virkseminum hjá SamVit verður at ráðgeva íverksetarum, soleiðis at hesir kunnu venda sær til stovnin og fáa neyðuga ráðgeving til at lúka tey krøv, sum almennir myndugleikar seta. Játtanin til stovnin skal vera nøktandi fyri at fremja hesa ætlan í verki.</p>
<p><em type="bold">Alnetið skal lætta um byrðurnar hjá íverksetarum </em>Tær fyrisitingarligu byrðurnar hjá íverksetarum eru tungar, og íverksetarar halda, at fyrisitingin er tung og tvørlig. </p>
<p>Málið hjá samgonguni er, at fyrisitingarligu byrðurnar hjá íverksetarum skulu gerast upp til 40% lættari. Hetta gerst innan 2015 við at gera tað lættari at skráseta virkir, tey skulu bert upplýsa á einum og sama stað, og talgild málsviðgerð skal vera á teimum almennu støðunum, sum íverksetarar venda sær til.</p>
<p><em type="bold">Lættari at skráseta nýggj virki </em>Tá ið íverksetarin stovnar egið virki, skal hann bert skráseta seg á einum stað. Tað almenna syrgir síðani fyri, at upplýsingarnar verða latnar rætta myndugleikanum. </p>
<p><em type="bold">Lættari skattaumsiting </em>Allar fyritøkur skulu hava einans skattakontu ella skattaog MVG avrokning. Kontan skal nýta somu grundreglu um fíggjarstøðu sum ein vanlig bankakonta. Hetta78merkir, at upphæddin, sum virkið hevur til góðar, til dømis hall á MVG, verður mótroknað í upphæddini, sum virkið skal gjalda. </p>
<p>MVG-avrokning skal latast inn til Toll og Skatt eina ferð um árið hjá virkjum, sum hava ein umsetning, ið er minni enn 500.000 kr. árliga.</p>
<p><em type="bold">Trotabúgv skjótari avgreidd </em>Danskar kanningar vísa, at íverksetarar, sum byrja um aftur eftir húsagang, hava hepnari hond enn teir, sum royna seg á fyrsta sinni. Tí skal ikki vera óneyðuga trupult hjá álítandi íverksetarum at byrja av nýggjum. </p>
<p>Við verandi skipan er ov drúgt at viðgera trotabúgv, og henda viðgerðartíðin eigur at verða stytt.</p>
<p><em type="bold">Samskipa marknaðarføring av føroyskum vørum og tænastum uttanlands </em></p>
<p>Føroyar mugu gera meira við at marknaðarføra seg, so at útlendskir íleggjarar fáa hug at gera íløgur í føroyska vinnu í samstarvi við áhugaðar partar her á landi, til dømis íverksetarar.</p>
<p>SamVit skal taka sær av at marknaðarføra Føroyar miðvíst uttanlands. Marknaðarføring av føroyskum vørum og tænastum verður at halda fram í samstarvi við viðkomandi partar. Talan skal bæði vera um heildarmarknaðarføring gjøgnum virknastu miðlarnar og um úrvalsmarknaðarføring, ið vendir sær beinleiðis til íleggjararnar.79</p>
<p>Hesi vóru í strategibólkinum fyri íverksetan:</p>
<p>Kitty May Ellefsen, fulltrúi, Vinnumálaráðið, forkvinna Gissur Patursson, stjóri, nevndarlimur í Vinnuframagrunninum Gloria Kalsø, handilsskúlalærari, nevndarforkvinna í Framtak Oddbjørg Højgaard, íverksetari, Team85 Regin W. Dalsgaard, íverksetari, Isuus Mobile Hans Andreas Joensen, stjóri, P/F Thor Maria Róin, deildarstjóri, Vinnumálaráðið, var forkvinna til september 2006 Áki Johansen, deildarleiðari, Menningarstovan, í bólkinum til september 2006</p>
<p xml:lang="dan">G r u n d a r s t e i n u r</p>
<p xml:lang="dan">K U N N I N G A R T Ø K N I81</p>
<p>Innihaldsyvirlit</p>
<p>Aðalmál . . . . . . . . . . . . . . . . . . . . . . . . . . . . . . . 83 Samandráttur . . . . . . . . . . . . . . . . . . . . . . . . . . . 83 Partmál . . . . . . . . . . . . . . . . . . . . . . . . . . . . . . . . 85</p>
<p>KT í vinnuni . . . . . . . . . . . . . . . . . . . . . . . . . 85 KT í skúlaverkinum . . . . . . . . . . . . . . . . . . . . 88 KT í tí almenna. . . . . . . . . . . . . . . . . . . . . . . 91 KT-undirstøðukervið . . . . . . . . . . . . . . . . . . . 9483</p>
<p>Samandráttur Aðalmálið er, at Føroyar skulu vera ein víðskygd, nýskapandi og altjóðagjørd tjóð við KT sum drívmegi. Orðað eru fýra partmál í ítøkiligum stigum.</p>
<p>Partmálini at røkka aðalmálinum eru, at KT skal vera við til at geva vinnuni kappingarfyrimunir og fyritreytir fyri nýggjum vinnum, og at vit skulu útbúgvast í vitanarvinnum. Tað almenna skal vera skynsamt og tænastuvent eins og ein fyritøka í virknari kapping, og øll skulu allastaðni og altíð hava atgongd til alnetið við ríkiligari bandbreidd og til kappingarførar prísir. Tey fýra partmálini hanga saman sum eitt perluband. Tað ber ikki til at taka eina perlu ella eitt partmál úr ketuni, uttan at ketan slitnar. Eitt nú má undirstøðukervið bjóða fram tað, sum til eina og hvørja tíð krevst. Tað er ikki møguligt at røkka málinum, um fólk ikki hevur útbúgving, førleikar og skapandi evni. Vit røkka heldur ikki aðalmálinum, um KT-fyritøkurnar ikki eru førar fyri at bjóða fram tað, sum tørvur er á. Perlubandið er ein eind, har hvør perla hevur týdning.</p>
<p>Í vinnuni merkir tað, at serligir fyrimunir skulu bjóðast til útlendingar og føroyingar uttanlands við viðkomandi útbúgving, royndum og førleikum, so at teir velja at koma til Føroya at virka. Serligir fyrimunir skulu skipast fyri at gera tað áhugavert hjá útlendskum, hátøkniligum fyritøkum at seta deildir og virksemi á stovn her. Bólkurin skjýtur upp at veita smærri fyritøkum stuðul til at seta starvsfólk til vitanarkrevjandi uppgávur. Í skúlaverkinum sær bólkurin fyri sær, at allir skúlar eru fluttir á alnetið – eru vorðnir tykisskúlar – har skúlastovan, boð- og setningsbókin, bókasavnið, skúlagarðurin, próvtøkuhølini,lærarastovan og skúlastjórin eru á alnetinum. Lærarar eru úr øllum landinum og øllum heiminum. Næmingar hava nógv størri fakligt úrval. Til ber at fáa undirvísing bæði innan- og uttanlands, frá fólkaskúla til masterstig uttan at vera bundin at ávísum staði.</p>
<p>Fyri tað almenna merkir tað, at allar fyrisitingarligar tænastur hjá tí almenna skulu vera tøkar á alnetinum, allar veitingar og mannagongdir í almennu fyrisitingini vera talgildar, og øll skulu hava eins góða atgongd til almennar dátur. Undirstøðukervið skal vera bæði kaðalborið háferðarkervi og tráðleyst kervi. Krav skal setast um háferðarkervi til ný- og umbyggingar, og tráðleys kervi skulu røkka alt land- og sjóøkið. Allar skipanir samskifta uttan at ein skal nýta prentara ella knappaborð millum skipanirnar. Alt samskifti millum virki, stovnar, fyrisitingar og borgarar skal vera talgilt. Brúkarin kann síggja alt, sum er skrásett um seg, og hann sær eisini, hvør ið hevur ræðisrættin og nýtir upplýsingarnar. Høvuðsreglan er, at allar upplýsingar eiga at vera tøkar, uttan at tær eru eyðmerktar sum duldar.</p>
<p>KT-strategibólkurin er kunnigur við, at fyritreytir og tørvur kunna broytast hjá tí einstaka og hjá vinnuni. Næstu árini kann tøknin broytast munandi. Gera Føroyar av at taka við broytingum, røkka vit aðalmálinum betur og skjótari, um vit taka ein virknan leiklut. Í strategipappírinum stendur KT fyri kunningar- og samskiftistøkni.</p>
<p>Aðalmál Í 2015 eru Føroyar ein víðskygd, nýskapandi og altjóðagjørd tjóð, har KT er drívmegin í okkara búskaparliga og mentanarliga kappingarføri mótvegis umheiminum84</p>
<p type="listitem">Aðalmálið byggir á grundhugsanina um, at:</p>
<p type="listitem">Víðskygni er avgerandi fyri alla menning, bæði tá ið ræður um at nýta skapandi evnini hjá tí einstaka, at síggja nýggjar møguleikar og at taka við alheimsgerðini</p>
<p type="listitem">Nýskapan er avgerandi fyri búskaparliga framgongd og kappingarføri. Fyritreytir fyri nýskapan er útbúgvið fólk, umstøður at skapa, og eitt samspæl millum vinnu og skapandi umhvørvi. KT er ein sjálvsagdur táttur í hesum</p>
<p type="listitem">Alheimsgerðin er ein veruleiki, ið hevur vaksandi ávirkan. Hetta er ein møguleiki og ikki ein hóttan. Við KT lata vit upp dyrnar fyri inn- og útflutningi av bestu hugskotum, vørum, tænastum og talentum</p>
<p type="listitem">KT skal gera samfelagið búskaparliga og mentanarliga kappingarført við onnur lond, tá ið framtíðar starvsfólk velja sær starvsstað og bústað. Við KT skulu vit menna fjølbroytnið í búskaparligum og mentanarligum virðum, so at allir borgarar fáa frælsiat velja millum ymisk lívsvirði, eins og til ber í londum, sum vit bera okkum saman við</p>
<p>KT skal vera við til at lyfta samfelagið frá ídnaðarsamfelagi til nýskapanarsamfelag. Dirvi krevst at gagnnýta KT til fulnar, eisini tá ið KT er við til at gera stórar broytingar í samfelagnum. Talið á arbeiðsplássum í øðrum vinnum enn fiskivinnu og framleiðsluvinnu skal økjast almikið fyri at skapa rúm fyri einum nýggjum ættarliði, sum fær betri lívifót enn vit</p>
<p><em type="bold">Breiðbandsútbreiðsla </em>Í juni 2006 var útbreiðslan av breiðbandi í Føroyum 16,7 fyri hvørjar 100 íbúgvar. Í Norðurlondunum er talið hægst í Danmark 29,3 og lægst í Svøríki 22,7 (Áland og Grønland eru ikki við í hagtølunum). </p>
<p>Á heimslistanum eru vit nr. 18 í útbreiðslu av breiðbandi.</p>
<p><em type="bold">KT-útbúgving </em>Í løtuni hava vit ongar førleikagevandi KT-útbúgvingar. </p>
<p><em type="bold">KT-vinna </em>KT-vinnan er umleið 1,9% av privatvinnuni, og um 0,9% av BTÚ í Føroyum. Í Finnlandi er KT-vinnan 9,4% av privatvinnuni, svarandi til 4-5 ferðir ta føroysku KT-vinnuna. </p>
<p>Mynd 11: Aðalmál</p>
<p>Nøkur hagtøl 85</p>
<p>Verður rætt atborið, fara hesi trý viðurskifti at stimbra hvørt annað í eini ringrás og økja um ferðina í ringrásini. Í stuttum ber til at lýsa hetta við <em type="italic">Mynd 1 </em>. </p>
<p type="listitem">Partmál Orðað eru partmál fyri:</p>
<p type="listitem">KT í vinnuni</p>
<p type="listitem">KT í skúlaverkinum</p>
<p type="listitem">KT í tí almenna</p>
<p>Undirstøðukervið</p>
<p>KT í vinnuni KT skal vera við til at geva vinnuni kappingarfyrimunir og fyritreytir fyri nýggjum vinnum</p>
<p>Í 2015 er alnetið í breiðari merking ein natúrligur og berandi partur av øllum vinnulívinum. Vinnulívið bjóðar seg fram at gera íløgur uttanlands og samstarv á jøvnum føti við altjóða fyritøkur, eins og altjóða fyritøkur gera íløgur í Føroyum. Starvsfólk búgva uttanlands og arbeiða í Føroyum, og ongar forðingar eru fyri at arbeiða fyri útlendskar fyritøkur og búgva í Føroyum. Starvsfólk taka eftirútbúgvingar uttanlands, eitt nú fáa loyvisbrøv, og ongar forðingar eru fyri at hava partar av fyritøkuni uttanlands. Egnar fyritøkur skulu hava atgongd til allar almennar, føroyskar dátur, og dátutilfeingið verður gagnnýtt til nýggjar tænastur og vinnumøguleikar.</p>
<p><em type="bold">Fleiri fólk við viðkomandi førleikum og royndum skulu búsetast í Føroyum </em>Serligir fyrimunir (Green Card) skulu gerast til útlendskar familjur við viðkomandi førleikum og royndum, soleiðis at hesi fólk búsetast í Føroyum. Nyttan av hesum átaki er, at vit fáa skjóta og liðiliga atgongd til skikkaða arbeiðsmegi, førleikar, arbeiðsorku, altjóða netverk og annað til gagns fyri vinnu og samfelag sum heild. Umframt hetta er málið at fáa ment føroysku arbeiðsmegina við altjóða førleikum. </p>
<p>Ábyrgd: Innlendismálaráðið. Tíðarfreist: 2007. Kostnaður: Inntøkan verður størri enn útreiðslan, við at tað menniskjaliga tilfeingið verður víðkað. Krevur nakað av umsitingarligari orku, umleið tvey ársverk.</p>
<p><em type="bold">Føroyingar við viðkomandi førleikum og royndum skulu koma heimaftur </em>Serlig tilboð – eitt nú ansingartrygd, bústaðartrygd og makastarvstrygd – skulu vera til føroyingar, ið búgva uttanlands, so at teir flyta heimaftur. Nyttan er, at tað verður skjótt og liðiligt at fáa atgongd til skikkaða arbeiðsmegi, førleikar, arbeiðsorku, altjóða netverk og annað, til gagns fyri vinnu og samfelag sum heild. Umframt hetta er málið at fáa ment føroysku arbeiðsmegina við altjóða førleikum. </p>
<p>Ábyrgd: Landsstýrismaðurin í innlendismálum og landsstýrismaðurin í vinnumálum. Tíðarfreist: 2008. Kostnaður: Ansingartrygd er partvíst sjálvfíggjandi, tí brúkarin sjálvur rindar ansingarpláss. Bústaðartrygd ersum heild ókeypis, tí brúkarin rindar sjálvur fyri sín bústað. Makastarvstrygd kann útvegast við at fyritøkur sjálvar, antin hvør sær ella í samstarvi við aðrar tryggja, at makin fær starv. Hesi vilja skapa uppaftur størri inntøku, tí tú fært tvey í staðin fyri ongan, eingin fær flytiinntøkur, og virkir fáa høvi til at loysa uppgávur, sum í dag eru óloystar. Krevur stóra, umsitingarliga orku av landi og kommunu.</p>
<p><em type="bold">Skattaskipanir skulu stuðla uppundir at alheimsgera Føroyar </em>Skattareglurnar viðvíkjandi vællærdum skulu vera eins lagaligar og í okkara grannalondum (serskattaskipan til fólk við servitan). Eisini skulu lagaligar skipanir gerast til útlendskar, hátøkniligar fyritøkur, sum seta deildir á stovn her. Nyttan er, at vit skapa fleiri vitanartung arbeiðspláss beinleiðis og óbeinleiðis í undirveitaravinnu og avleiddari vinnu. Við hesum verða Føroyar eins væl staddar og onnur Norðurlond, tá ið talan er um alheimsgerð av vinnulívi og mentan, breiðbandsnýtslu og lutfalsliga nóg nógv vitanartung arbeiðspláss og tílíkt. </p>
<p>Ábyrgd: Landsstýrismaðurin í fíggjarmálum og landsstýrismaðurin í vinnumálum. Tíðarfreist: 2009. Kostnaður: Inntøkan verður størri enn útreiðslan, við tað at menniskjaliga tilfeingið verður víðkað og virksemið í vitanartungum vinnum verður økt.</p>
<p><em type="bold">Kappingarført undirstøðukervi og tøkniligt umhvørvi </em></p>
<p>Føroyar skulu bjóða fram kappingarført undirstøðukervi á landi og sjógvi og tøkniligt umhvørvi, sum hevur viðsær, at altjóða fyritøkur vilja royna og vísa fram nýskapandi nýtsluskipanir. Nyttan er, at KT-fyritøkur gerast kappingarførar í mun til útlendskar. Kervið og tøkniliga umhvørvið eru ein fyritreyt fyri einum alheimsgjørdum Føroyum og fyri menning av einari vitanartungari útflutningsvinnu.</p>
<p>Ábyrgd: Tvørgangandi verkætlan millum avvarðandi landsstýrismenn og vinnuna. Tíðarfreist: Talan er um áhaldandi virksemi, sum farast kann undir beinanvegin. Kostnaður: Hetta ger vinnan sjálv av. Tað almenna kann stuðla í tann mun, tað verður mett hóskandi.</p>
<p><em type="bold">Størri dentur leggjast á førleikar í verkætlanarleiðslu </em>Verkætlanarleiðsla skal mennast í øllum skúlaverkinum, so at vit kunna stjórna stórum, føroyskum verkætlanum og hava serfrøðina um hendi, so at vit fáa førleikar til at stjórna t.d. KT-verkætlanum uttanlands. Nyttan er, at við verkætlanarleiðslu verða færri seinkingar og dýrkanir, og trygd verður fingin fyri, at væleydnaðar verkætlanir kunnu endurtakast. Harumframt fáa vit betri fyritreytir fyri at meta um tíðarkrøv og kostnaðir í sambandi við framtíðar verkætlanir. </p>
<p>Ábyrgd: Landsstýrismaðurin í mentamálum. Tíðarfreist: Talan er um áhaldandi virksemi, sum farast kann undir beinanvegin. Kostnaður: Undirvísingartilfar skal útvegast, og lærararnir skulu skúlast í at undirvísa í verkætlanarleiðslu. Leysliga mett eru um 1.000 lærarar í Føroyum, og kostnaðurin fyri at skúla hesar í verkætlanarleiðslu og fyri at útvega868788undirvísingartilfar er mettur til 5 mió. kr. Hugsandi er, at skúlingin tekur eini trý ár, soleiðis at kostnaðurin verður um leið 1,7 mió. kr. um árið.</p>
<p><em type="bold">Fyritøkur gerast vitanartungar </em>Flestu fyritøkur í Føroyum eru smáar og hava tí trupult við at nýta vitan til at styrkja um kappingarførið. Ein háttur at bøta um hetta er at gera tað lættari hjá smærri fyritøkum at úvega og halda fast um starvsfólk til vitanarkrevjandi uppgávur. Hetta gerst við at veita smærri fyritøkum beinleiðis stuðul ella skattalætta sum ískoyti til dømis í trý ár. Nyttan er, at vinnulívið flytur upp í føðiketuni frá at vera undirveitari til at veita hávirðisvørur og hávirðistænastur. Soleiðis verður kappingarførið hjá vinnuni styrkt munandi. </p>
<p>Ábyrgd: Landsstýrismaðurin í fíggjarmálum. Tíðarfreist: 2007. Kostnaður: Leysliga mett er talan um stuðul ella skattalætta til 100-150 starvsfólk um árið. Um talan er um ársverk við eini lønarinntøku á 400.000 kr. fyri hvørt starvsfólk um árið, og stuðulin ella skattalættin er 30% av hesum, er talan um 15-18 mió. kr.</p>
<p><em type="bold">Vitanartungar fyritøkur høvuðssæti í Føroyum </em>Neyðugt er, at fleiri vitanartungar fyritøkur hava høvuðssæti í Føroyum fyri at tryggja, at menning og virðisskapandi virksemi er í Føroyum. Vinningurin av virkseminum innan- og uttanlands verður tá nýttur til at tryggja framhaldandi íløgur og búskaparligan vøkstur í vinnulívinum. </p>
<p>Ábyrgd: Landsstýrismaðurin í vinnumálum. Tíðarfreist: Áhaldandi tilgongd, sum skal tryggja, at før-oysk fíggjarmegi er til og vil eiga og reka vitanartungar fyritøkur.</p>
<p>KT í skúlaverkinum At útbúgva fólk til vitanarvinnur KT-strategibólkurin er í nógvum lutum samdur við strategibólkin fyri útbúgving. Mett verður tó, at uppaftur fleiri stig mugu takast til tess at fremja málið um at økja um førleikarnar hjá ungfólki at virka í vitanarkrevjandi vinnum.</p>
<p>Bólkurin metir, at neyðugt er við ávísum grundleggjandi fyritreytum til tess at fremja málið. Útbúgvingarstøðið er ein týðandi táttur í at menna og gagnnýta KT í Føroyum.</p>
<p type="listitem">Vit meta, at hesar broytingar mugu fremjast í skúlaverkinum, tí tær eru fyritreytir fyri at fremja aðalmálið um KT í verki:</p>
<p type="listitem">Í minsta lagi 12 ára skúlagongd</p>
<p type="listitem">Dagligt samstarv við útlendskar lærustovnar á øllum økjum – til dømis við vinaflokkaskipan millum føroyskar og útlendskar skúlar – við felags undirvísing.</p>
<p type="listitem">Størri dentur skal verða lagdur á at býta næmingar upp eftir førleika</p>
<p type="listitem">Enska málið skal raðfestast eins frammarlaga og móðurmálið</p>
<p>Fyritreytir verða skaptar fyri at seta á stovn og reka altjóða skúla í Føroyum</p>
<p>Høgt útbúgvingarstig krevur atgongd til góðar førleikar hjá nóg nógvum fólki. Verandi førleiki hjá lærarahópinum er ikki nøktandi, um útbúgvingarstigið skal hækkast.89</p>
<p>Tørvur er á grundleggjandi broytingum í lærarahópinum og í undirvísingarskipanini.</p>
<p>Okkara uppskot er, at fleiri fólk við høgum og fjøltáttaðum útbúgvingum eiga at sleppa framat í skúlunum. Hægri førleikar og hægri løn hanga saman. Tað at knýta løn og avrik saman ber í sær, at framtíðar skúlaverkið krevur meiri fíggjarliga orku samanborið við núverandi skúlaverk. Vit meta tó, at ein meirkostnaður kann koma til sín rætt, tí dygdin í skúlaverkinum batnar munandi, og at enda fer hetta at skapa ein størri og meiri fjøltáttaðan arbeiðsmarknað og tessvegna betri vælferð.</p>
<p type="listitem">Skipast skulu tykisskúlar Tykisskúli merkir, at skúlaverkið í fullan mun leggur seg eftir at gagnnýta møguleikarnar við KT, fram um at hugsa um møguleikar, sum ítøkiligir karmar kunnu geva.</p>
<p type="listitem">Allar funkur í skúlaverkinum eru tøkar á alnetinum, t.d. skúlastovan, boð- og setningsbókin, bókasavnið, skúlagarðurin, próvtøkuhølini, lærarastovan og skúlastjórin</p>
<p type="listitem">Skúlaflokkar eru samansettir eftir førleika heldur enn eftir bústaði. Flokkar ella bólkar eru samansettir við næmingum úr eitt nú Havn, Klaksvík, Svínoy, Sumba, Aberdeen og Randers</p>
<p type="listitem">Lærarahópurin er eins og næmingahópurin heldur ikki samansettur eftir bústaði, men er úr øllum landinum og øllum heiminum. Føroyingar undirvísa í føroyskum máli og føroyskum viðurskiftum, eingilskmenn undirvísa í enskum máli og enskum viðurskiftum</p>
<p type="listitem">Næmingar hava nógv størri fakligt úrval, og møguleiki er at samskipa útbúgvingar eftir nýggjum leistum. Til ber at fáa undirvísing bæði heima og uttanlands, frá fólkaskúla til masterstig, uttan at vera bundin at ávísum staði</p>
<p>Samvirkið, føroyskt frálærutilfar finst í ríkiligt mát. Samvirkið, útlendskt frálærutilfar verður eisini nógv nýtt</p>
<p>Nyttan er, at KT gevur góðar møguleikar at leggja frálæruna um, frá einvegis undirvísing til virkna innlæring. Við at nýta KT til alla frálæru, próvtøkur og annað virksemi innan skúlagátt fáa øll atgongd til virkna innlæring – allastaðni og alt lívið. Dentur verður lagdur á, at talan er ikki um, at tað almenna skal nýta fíggjarliga orku til at keypa eina teldu til hvønn næming, men at nýta orkuna til tað innihald, sum teldurnar skulu brúkast til. Við at leggja dent á at menna innihaldið, verða fyritreytir skaptar fyri, at lærarar og næmingar í fullan mun vilja nýta KT í sambandi við undirvísing og innlæring.</p>
<p>Innlæringin kann gerast meiri fjøltáttað og harvið røkka fleiri næmingum enn nú. Fleiri námsfrøðiligir hættir kunnu mennast til sama frálærutilfar og nýtast samstundis. Tað verður tí munandi lættari at gera og fremja næmingalagaða undirvísing til hvønn einstakan næming.</p>
<p>Við tykisskúlanum kann sami lærari undirvísa á fleiri støðum í senn, so at sjálvt smáir bygdaskúlar kunnu bjóða fram lærugreinaundirvísing frá barnaskúla- til studentaskúlastig.90</p>
<p>Ábyrgd: Landsstýrismaðurin í mentamálum. Tíðarfreist: 2010 og áhaldandi tilgongd. Kostnaður: Leyslig meting er, at kostnaðurin er um 6 mió. kr. um árið.</p>
<p><em type="bold">Førleikarnir hjá lærarum økjast </em>Lærarar eru í dag lutfalsliga verri útbúnir enn áður, tí nógv foreldur hava hægri útbúgving. Hóast hesa sannroynd, er læraraútbúgvingin so at siga óbroytt seinastu 40 árini. Vit mæla tí til at dagføra krøvini til læraraførleikarnar. Nyttan er ein betri skúli, har fleiri yrkisbólkar eru umboðaðir, og sum tískil hevur eitt størri grundarlag undir fakligari vitan. Eisini fer servitanin, sum starvsfólk við hægri útbúgving kunnu geva næmingunum í hægru flokkunum, koma øllum samfelagnum til góðar so við og við. </p>
<p type="listitem">Mælt verður tí til, at:</p>
<p type="listitem">Einans fólk við bachelorprógvi ella hægri útbúgving undirvísa 1.-5. flokki</p>
<p type="listitem">Einans fólk við kandidatprógvi ella hægri útbúgving undirvísa 6.-12. flokki. Tað vil siga, at onnur enn einans læraralærd kunnu starvast sum lærarar</p>
<p type="listitem">Læraraskúlin sum skjótast fremur talgilda undirvísing, so at allir nýútbúnir lærarar hava førleika til talgildan undirvísingarhátt</p>
<p>Eisini eigur Læraraskúlin sum skjótast at fara at veita førleikagevandi frálæru til aðrar yrkisbólkar enn fólkaskúlalærarar</p>
<p>Ábyrgd: Landsstýrismaðurin í mentamálum. Tíðarfreist: 2008. Kostnaður: At talgilda Læraraskúlan fer at kosta umleið 10-20 mió. kr. í íløgu og 1-3 mió. kr. í meirrakstri umárið. Starvssetan av lærdum fólki í náttúruvísindum á masterstigi í fólkaskúlanum fer at kosta 30-40% meiri í lønum til hesi starvsfólk í mun til verandi læraralærd.</p>
<p><em type="bold">Altjóða lærdur háskúli setast á stovn </em>Lærdi háskúlin má grundast á natúrligu kappingarfyrimunirnar í Føroyum í mun til onnur lond. Natúrlig økir í hesum sambandi eru havtøkni og havfrøði annars. Nyttan er, at ein altjóða lærdur háskúli er fyritreytin fyri nærum øllum øðrum viðurskiftum, sum nevnd eru í hesum grundarsteini. Nyttan av einum setursumhvørvi er vælkend. Allar greinar í vinnulívinum fáa gleði av atgongd til nóg nógv hægri útbúgvin starvsfólk. Harumframt vilja nýggjar fyritøkur og nýggjar vinnugreinar stinga seg upp, m.a. sum avleiðing av verkætlanum og granskingarúrslitum. Skulu Føroyar mennast við at gagnnýta KT til fulnar, eru hægri útbúgving, gransking og alheimsgerð avgerandi fyritreytir. KT er ein vitanarvinna, og vitanarvinnan, umframt KT-vinnan, er størsti brúkarin av KT. </p>
<p>Málið er at taka upp 1.000 nýggj lesandi árliga. Flestu verða ikki føroyingar.</p>
<p>Tíðarfreist: Farast skal undir fyrireikingarnar í 2008, og fyrstu lesandi byrja í 2009. Kostnaður: Lærdi háskúlin kann lutvíst verða fíggjaður um fíggjarlógina, lutvíst við nýtslugjaldi og lutvíst við stuðli til granskingarverkætlanir. Mett verður, at kostnaðurin av 5.000 lesandi verður um 300-500 mió. kr. árliga í rakstri. Mælt verður til at byrjað við at seta 80 mió. kr. av á fíggjarlógini í 2008 til fyrireikingar.91</p>
<p>KT í tí almenna</p>
<p><em type="bold">Almenna fyrisitingin er tænastuvend og skynsom </em></p>
<p>Vælferðartænastur hava stóran týdning í einum samfelagi við vitanarkrevjandi vinnum.</p>
<p>Fyri at fáa góð starvsfólk at støðast krevst, at allar tænastur hjá tí almenna, bæði vælferðartænastur og fyrisitingartænastur, eru í minsta lagi líka góðar ella betri enní øðrum Norðurlondum. Við støði í hesum eigur tað almenna at leggja dent á at dagføra allar almennar vælferðartænastur og fyrisitingartænastur, so at vit verða javnsterk við hini Norðurlondini.</p>
<p>Bólkurin hevur serliga umrøtt týdningin av, at almenna fyrisitingin verður talgildað.</p>
<p>Grundhugsanin er, at almennir stovnar taka sær av sínum kjarnuvirksemi og útveita alt avleitt virksemi, fyri at</p>
<p>Mynd 12: Tykisskúlin92almenna fyrisitingin skal veita kappingarførar tænastur. Mannagongdir og skipanir hjá tí almenna verða lagaðar til altjóða standardar fyri almenna fyrisiting, so at almennu Føroyar kunnu sammetast við aðrar tjóðir.</p>
<p>Almenn fyrisiting í verandi líki skal vera ósjónlig í 2015, soleiðis at skilja, at eingin munur sæst á, hvørt talan er um almenna ella privata tænastu. Kravið er, at tað almenna veitir eins góðar tænastur og ein og hvør onnur fyritøka í kapping.</p>
<p><em type="bold">Allar fyrisitingarligar tænastur á alnetið – Tykisfyrisiting </em>Allar fyrisitingarligar tænastur hjá tí almenna gerast tøkar á alnetinum. </p>
<p>Allar veitingar og mannagongdir í almennu fyrisitingini verða talgildar og atkomuligar hjá borgaranum á einfaldan hátt. Gjørd verður ein felags heimasíða ella portalur fyri almenna fyrisiting vend móti borgarum og virkjum, www.fo.fo. Felags portalur vil siga, at upplýsingar og skipanir frá heimasíðum og portalum hjá ráðum, stovnum, kommunum o.ø. verða samskipaðar á einum felags portali. Nyttan er einfaldari og munadyggari fyrisiting og betri tænasta til borgarar og virkir, við tað at almennar tænastur verða gjørdar einfaldar og atkomiligar allastaðni og altíð – frá nærmasta miðli.</p>
<p>Serligt fyrilit verður tikið fyri fólki við breki, eitt nú fyri blindum. Tey, sum ikki nýta tøkni, fáa hjálp til at avgreiða samskifti sítt við almennu stovnarnar á heimstaðnum.</p>
<p>Tøkniliga má ein slík skipan kunna verða gjørd við fleiri tøknum uttan serligar bindingar til nakran veitara ella veitaratøkni. Brúkarin skal somuleiðis sleppa fram at heimasíðuni uttan serlig krøv til brúkaratøkni.</p>
<p>Ábyrgd: Ein tvørgangandi verkætlan hjá tí almenna, har løgmaður og landsstýrismaðurin í vinnumálum skipa fyri – í samráði við øll stjórnarráð, allar almennar stovnar, kommunur og almennar grunnar – at veita talgildar tænastur á www.fo.fo. Tíðarfreist: 2007 og áhaldandi arbeiðsgongd. Kostnaður: Roknast má við, at serskildi KT-kostnaðurin verður nógvur, men sparingar í mannagongdum og tískil ársverkum verða samsvarandi nógvar. Fyrstu tvey-trý árini verður helst tørvur á at seta 10-15 mió. kr. av árliga hjá tí almenna.</p>
<p><em type="bold">Privatar fyritøkur røkja KT-menning, KT-rakstur og dátugrunnar </em>Menning og rakstur av KT hjá tí almenna verða boðin út í fríari kapping millum tænastufyritøkur. Allir almennir dátugrunnar við dátum, ið hava almennan týdning verða útbodnir, so at almennar dátur verða fullnýttar. Við øðrum orðum skal tað almenna ikki eiga hesar dátur, men einans tryggja, at øll hava eins góða atgongd til teirra. Fyrisiting og KT-skipanir skulu vera soleiðis, at til ber at skipa KT-menning, KT-rakstur og dátugrunnar eftir hesum leisti. Nyttan er skynsamari umsiting og betri tænasta til borgara og vinnu. </p>
<p>Ábyrgd: Landsstýrismaðurin í vinnumálum og avvarðandi landsstýrismenn. Tíðarætlan: 200893</p>
<p>Kostnaður: Frígevur orku hjá tí almenna til aðra uppgávur enn at menna og reka KT og umsita dátugrunnar. Mett skal verða um, hvørt brúkaragjald skal verða tikið fyri atgongd til almennar dátur.</p>
<p><em type="bold">Spíraverkætlanir setast í verk </em>Tað almenna skal skapa fyritreytir fyri fyrimyndarligari gagnnýtslu av KT og seta í verk minst tvær nýskapandi verkætlanir um árið í samstarvi við privatar tænastufyritøkur. </p>
<p>Tað almenna velur út øki, har broytingar skulu gerast. Dømi um verkætlanir eru at finna á skúlaøkinum, vælferðarøkinum, skatta- og avgjaldsøkinum, samskiftis- og fíggjarkervistænastuøkinum og á øðrum økjum við. Nyttan er, at tænastan hjá tí almenna til borgaran verður ment, og sama við útflutningsførleikanum hjá KTvinnuni.</p>
<p>Ábyrgd: Landsstýrismaðurin í vinnumálum, avvarðandi landsstýrismenn, kommunur, vinna og fleiri. Tíðarætlan: Farið eigur at verða undir at fyrireika eina skipan í 2007, soleiðis at fyrsta verkætlanin kann setast í verk í 2008. Kostnaður: 10-25 mió. kr. um árið.</p>
<p><em type="bold">Tað almenna og vinnan standa fyri altjóða verkætlanum </em>Tað almenna – saman við føroyskum vinnufyritøkum – er við í altjóða verkætlanum, eitt nú rammuverkætlanini hjá ES, sum hevur til endamáls at stuðla gransking og menning. Allar fyritøkur, allir persónar og allir lærdir há-skúlar, granskingardeplar og feløg kunna vera við í einari samstarvandi verkætlan eftir neyvari ásettum treytum. Ætlanin byrjaði í januar 2007 og virkar í 7 ár. Nyttan er alheimsgerð og stimbran av føroyskari gransking og vitanarvinnu. </p>
<p>Ábyrgd: Landsstýrismaðurin í mentamálum og avvarðandi landsstýrismenn og vinna. Tíðarætlan: 2007. Kostnaður: Tað almenna skal rinda sín part av verkætlanunum sambært ES-reglum um 7. rammuverkætlanina, sum í miðal er í minsta lagi 50%.94</p>
<p>KT-undirstøðukervið Øll skulu allastaðni og altíð hava atgongd til alnetið við ríkiligari bandbreidd til kappingarførar prísir</p>
<p>Í 2015 er alt undirstøðukervið bygt soleiðis, at alnetið í breiðari merking er ein natúrligur og berandi partur av gerandislívinum, har hvør einstakur til eina og hvørja tíð hevur alnetið tøkt við ríkiligari bandbreidd og við fastprísskipan á sjógvi og á landi. Føroyar skulu hava ríkiligt av tryggum, dagførdum, altjóða fjarskiftissambondum og vera depil fyri altjóða fjarskiftissambond í Norðuratlantshavi fyri kappingarføran kostnað.</p>
<p><em type="bold">Alnet tøkt allastaðni og altíð </em>Øll skulu allastaðni og altíð hava atgongd til alnetið, við ríkiligari bandbreidd og fyri ein bíligan penga. </p>
<p>Kaðalborið fipurháferðarkervi skal gerast til allar bygningar, og verður eitt krav til ný- og umbyggingar.</p>
<p>Mennast skulu tráðleys háferðarkervi, sum røkka alt land- og sjóøkið. Nyttan er, at menningin av alneti allastaðni og altíð er ein fyritreyt fyri nýggjum, talgildum tænastum, og tískil fyritreyt fyri øktum kappingarføri.</p>
<p>Ábyrgd: Landsstýrismaðurin í vinnumálum og vinnan. Tíðarætlan: 2012 Kostnaður: 300-400 mió. kr.</p>
<p><em type="bold">Í minsta lagi trý uttanlandssambond </em>Við atliti at bandbreidd, nøgd og rakstrartrygd skulu í minsta lagi trý kervissambond vera millum Føroyar og útlond. Nyttan er full veitingartrygd. </p>
<p>Ábyrgd: Vinnan og landsstýrismaðurin í vinnumálum. Tíðarætlan: 2007 Kostnaður: Leysliga mettur til í minsta lagi 120 mió. kr. fyri hvønn kaðal.</p>
<p><em type="bold">Kostnaðurin á uttanlandssambandinum kappingarførur </em>Nýtslukostnaðurin skal ikki vera hægri enn nýtslukostnaðurin á uttanlandssambandinum millum Evropa og USA. Nyttan er økt kappingarføri. </p>
<p>Ábyrgd: Vinnan og landsstýrismaðurin í vinnumálum. Tíðarfreist: 2008. Kostnaður: Í fyrstu atløgu skal peningur nýtast til at útvega orkuføri, men við at lækka nýtslukostnaðin fer nýtslan at vaksa, so talan er um lutfalsliga lítlan meirkostnað.</p>
<p><em type="bold">Alt tað almenna hava háferðarkervi </em>Allir almennir stovnar, skúlar o.o. skulu hava háferðarkervi. Nyttan er, at háferðarkervi til tað almenna er ein grundleggjandi fyritreyt fyri tykisskúlanum og tykisfyrisiting. </p>
<p>Ábyrgd: Avvarðandi landsstýrismenn og kommunur. Tíðarætlan: Beinanvegin. Uppstigan skal gerast á hvørjum ári. Kostnaðardømi: Íbinding til skúlar og stovnar um 1 mió. kr. ( 2/2 Mb). Síðan árliga 1 mió. kr. til uppstigan av háferðarkervi. Rakstur: um 1,2 mió. kr. um árið.</p>
<p><em type="bold">Skatting av alneti til heimaarbeiðspláss avtakast </em>Skattareglurnar skulu fremja útbreiðsluna av breiðbandi, soleiðis at arbeiðsgevarar gjalda alt ella part av breiðbandssambandinum hjá starvsfólki, uttan at tað verður roknað sum skattskyldug inntøka hjá starvsfólkinum. Samanumtikið eru ongar serligar reglur í skattalógini fyri alnetsamband, og tí er øll eginnýtsla skattaskyldug. Eingin upphædd er ásett av skattamyndugleikanum fyri virði á fríum alnetsambandi, sum starvsfólkið skal skattast av. Nyttan er, at skipanin fremur útbreiðsluna av breiðbandi í Føroyum. </p>
<p>Ábyrgd: Landsstýrismaðurin í fíggjarmálum. Tíðarfreist: 2007. Kostnaður: Óivað kostnaðareiligt (kostnaðarneutralt), av tí at skattaumsitingin av núverandi reglum er kostnaðarmikil at eftirkanna.</p>
<p><em type="bold">Allar skipanir virka saman við standardisering og dátusamskipan </em>Allar skipanir í Føroyum samfskifta uttan at ein skal nýta prentara ella knappaborð millum skipanir. Alt samskifti millum virki, stovnar, fyrisitingar og borgarar verður talgilt. Brúkarin kann síggja alt, sum er skrásett um seg, og </p>
<p>Mynd 13: Tøknilig gongd – 20159596hann sær eisini, hvør ið hevur ræðisrættin og nýtir upplýsingarnar. Høvuðsreglan er, at allar upplýsingar eiga at vera tøkar, uttan so at tær eru eyðmerktar sum duldar. Nyttan er, at tørvur verður bert at lata dátur eina ferð.</p>
<p>Torg skal vera fyri talgilt samskifti, ið skal gera standardiseringarbeiðið, soleiðis at skipast kann fyri felags dátubygnaði í Føroyum í samsvari við altjóða standardar. Við hesum kann alt samskifti millum virkir, stovnar, fyrisitingar og borgarar verða talgilt.</p>
<p>Ábyrgd: Vinnan og landsstýrismaðurin í vinnumálum. Tíðarætlan: 2012 Kostnaður: Tvey til trý ársverk.</p>
<p><em type="bold">Felags reglur skulu gerast um KT-trygd </em>Nyttan er, einsrættað og einsháttað krøv, ið skapa tryggleika, sum er fyritreyt fyri at gagnnýta KT uppaftur meira. </p>
<p>Ábyrgd: Landsstýrismaðurin í vinnumálum. Tíðarætlan: 2007. Kostnaður: Íbygt í kostnaðir av KT-verkætlanum.</p>
<p><em type="bold">Felags talgild undirskrift, sum er álítandi </em>Talgilda undirskriftin skal kunna nýtast í øllum talgildum tænastum, uttan mun til um talan er um almennan ella privatan veitara. Talgilda undirskriftin skal nýtast í allari brúkaratøkni, m. a. teldum, fartelefonum og øðrum tøkniligum eindum. Nyttan er, at tað verður tryggjað og kravt, at almennar tænastur kunnu verða talgildar. Tað fer at skapa fyritreytir fyri eini skjótari íverksetan av øllum tykisfyrisitingarligum tænastum. Hjá fyritøkum er hetta ein fyritreyt fyri at veita tykistænastur á tryggum grundarlagi. </p>
<p>Ábyrgd: Landsstýrismaðurin í vinnumálum og vinnan. Tíðarfreist: 2007. Kostnaður: Leysliga mettur til 2 mió. kr. árliga. Tað almenna eigur at bera allan ella høvuðspartin av kostnaðinum í fyrstu atløgu, og metti íløgukostnaðurin er 3 mió. kr.97</p>
<p>Hesi vóru í strategibólkinum fyri kunningartøkni:</p>
<p>Hjørdis Gaard, ráðgevi, Vinnumálaráðið, forkvinna Arnold H. Nielsen, stjóri, Toll- &amp; Skattstova Føroya Regin Ellingsgaard, leiðari, KT-depilin Annika Mittún Jacobsen, deildarstjóri, Føroya Sparikassi Andras Róin, stjóri, Føroya Tele Ísak N. Jacobsen, formaður, KT-felagið Jónsvein Joensen, KT-ráðgevi</p>
<p xml:lang="dan">G r u n d a r s t e i n u r</p>
<p xml:lang="dan">T I L F E I N G I99</p>
<p>Innihaldsyvirlit</p>
<p>Aðalmál . . . . . . . . . . . . . . . . . . . . . . . . . . . . . . . 101 Samandráttur . . . . . . . . . . . . . . . . . . . . . . . . . . . 101 Fiskivinna og fiskastovnar . . . . . . . . . . . . . . . . . . 102</p>
<p>Framleidni. . . . . . . . . . . . . . . . . . . . . . . . . . . 102 Búskaparligt yvirskot . . . . . . . . . . . . . . . . . . . 103 Tilfeingið og umhvørvið . . . . . . . . . . . . . . . . 106</p>
<p>Kolvetni . . . . . . . . . . . . . . . . . . . . . . . . . . . . . . . 106 Alivinna. . . . . . . . . . . . . . . . . . . . . . . . . . . . . . . . 109 Landsjørð . . . . . . . . . . . . . . . . . . . . . . . . . . . . . . 111101</p>
<p>Samandráttur Støðugur samfelagsbúskaparligur vinningur, hvat er tað?</p>
<p>Myndugleikin skal føra ein politikk, soleiðis at einkastøður ella vardar serstøður hjá virkjum ella avmarkaðum bólkum ikki verða partar av vinnuskipan okkara. Hetta verður tryggjað við lógarverki, ið skal spjaða vinnuvirksemið og geva nýggjum luttakarum so góða atgongd, sum til ber.</p>
<p>Rætturin til gagnnýtslu eigur at verða skipaður í loyvum, ið eru landsins ogn. Hesi verða tó latin áhugaðum í tíðaravmarkað skeið á einum skipaðum marknaði, har landið er seljari. Landið hevur skyldu at bera so í bandi, at inntøkur landskassans vera tær røttu, samstundis sum skipanin við loyvissølu tryggjar eitt kappingarført og mennandi vinnulív.</p>
<p>Eitt lógarverk eigur at tryggja, at javnvág verður ímillum frælsið hjá vinnuni at seta saman vinnutólið og tey áhaldandi krøvini um at styrkja framleidnið (produktivitetin). Tað merkir til dømis, at rúm skal vera fyri at skipa vinnuna í stórar eindir – um vinnan vil tað – men samstundis skal slík skipan ikki darva fríari kapping og sjálvsøgdum krøvum um at styrkja framleidnið.</p>
<p>Tilfeingið er landsins ogn, sum Føroya landsstýri umsitur.</p>
<p>Henda áseting skal setast í lógina orðarætt. Tað merkir, at núverandi orðing – »fólksins ogn<span type="quote">« – verður strikað. Orðingin »</span>fólksins ogn« hevur mangan nervað almenna kjakið, og onkuntíð hevur spurnartekin verið sett við, um tað almenna hevur fríar heimildir at virka og takaavgerðir um tilfeingið grundað á hesa orðing. Hesin ivi verður burtur, um orðingin verður broytt, sum nevnt er omanfyri.</p>
<p type="listitem">Í 2015:</p>
<p type="listitem">Er vinnuraksturin í tilfeingisvinnunum eyðkendur av fríari kapping, og hann er leysur av almennum forðingum fyri handli, íløgum og rakstrarhátti, uttan tá ið ræður um umhvørvisatlit.</p>
<p type="listitem">Vera rakstraravgerðirnar hjá teimum vinnurekandi avgerandi fyri úrslitið og eru leysar av almennum forðingum.</p>
<p type="listitem">Er øll tann dagliga umsitingin av tilfeinginum ópolitisk.</p>
<p>Er komið á mál við at regulera tilfeingisvinnuna, so at til ber hjá vinnurekandi at leggja varandi ætlanir</p>
<p type="listitem">Hvussu teksturin er uppbygdur Í fyrsta parti av hesum teksti og í samandráttinum frammanfyri verður yvirskipaða málið orðað og greinað. Í seinna parti verða fýra vinnuøki lýst, sum øll eru beinleiðis grundað á ymisk tilfeingi:</p>
<p type="listitem">Fiskivinna og fiskastovnar</p>
<p type="listitem">Kolvetni</p>
<p type="listitem">Alivinna</p>
<p>Landsjørð</p>
<p>Hesi evni verða viðgjørd hvør sær. Leisturin og endamálið eru tó tey somu fyri allar fýra partar: at lýsa eina strategi fyri, hvørji almenn tiltøk skulu setast í verk fyri at røkka málunum, ið nevnd eru frammanfyri. Tað merkir, at øll undirøkini hava felags mál, men verða viðgjørd hvør sær. Yvirskriftirnar vísa beinleiðis til útgreiningarnar</p>
<p>Aðalmál Í 2015 geva tilfeingisvinnurnar ein so góðan og støðugan samfelagsbúskaparligan vinning, sum til ber. Tilfeingið er landsins ogn, sum Føroya landsstýri umsitur102av málunum í samandráttinum. Tey ítøkiligu tiltøkini, ið strategibólkurin hevur í uppskoti, eru savnað í samandráttir í hvørjum parti sær.</p>
<p type="listitem">Fiskivinna og fiskastovnar Orðað eru partmál fyri:</p>
<p type="listitem">Framleidni</p>
<p type="listitem">Búskaparligt yvirskot</p>
<p>Tilfeingið og umhvørvið</p>
<p>Framleidni Framleidnið í fiskivinnuni skal vera so stórt, sum til ber. Framleiðslan verður tó grundað á fáar eindir</p>
<p>At hava fáar eindir er ikki nakað endamál í sjálvum sær, men er ein fyritreyt, ið fiskivinnan má halda seg til, og sum eitt og hvørt mál verður treytað av.</p>
<p>Okkara uppskot er tí, at politiski myndugleikin setir í verk tiltøk, ið taka atlit at hesum veruleika, og sum m.a. taka burtur allar neyðugar forðingar fyri smidligari tillaging á økinum, soleiðis at vinnan kann vera rikin við fáum eindum.</p>
<p>Í fiskivinnupolitikkinum og lógarverkinum hevur tað at spjaða virksemið verið ein avgerandi og týðandi táttur seinastu mongu árini. Lógin um vinnuligan fiskiskap staðfestir eisini í innleiðsluni, at umsitingin av vinnuni skal tryggja støðugar arbeiðsmøguleikar og virksemi um alt landið. Slíkar orðingar skulu burtur úr vinnupolitikkinum. Fremsta uppgávan hjá tilfeingisvinnunum er ikki longur atskapa arbeiðspláss, heldur ikki at spjaða arbeiðsskapandi virksemi kring landið. Fremsta uppgávan er harafturímóti at skapa so stórt fíggjarligt avkast, sum til ber.</p>
<p>Dagsins fiskivinnulóggáva byggir á tvær reguleringarskipanir – fiskidagaskipan og kvotuskipan. Veiðitrýstið í fiskidagaskipanini verður stýrt við at regulera stødd á skipum, maskinorku og dagatali. Henda skipan kann lættliga tarna tøkniligari menning, tí politiski myndugleikin ger serstakar reglur fyri, hvussu stór skipini skulu vera. Stødd á skipum er ein spurningur, sum vinnan einsamøll skal taka sær av, og tískil eiga forðingar fyri hesum at verða burturtiknar. Tó er neyðugt at stýra veiðitrýstinum, og broytingar í støddini á skipaflotanum skulu ikki føra til vantandi stýring av veiðitrýstinum. Samanumtikið kann sigast, at skjót, tøknilig menning er alneyðug fyri at røkka málinum um gott framleidni fyri hvørja eind og fyri at kunna laga seg til avmarkaða arbeiðsmegi og arbeiðsorku.</p>
<p>Verandi fiskivinnulóggáva hevur staðfestingar um framleiðslu av fiskavørum og framleiðslustaði, nevniliga at øll fiskavirking skal vera á landi. Strategibólkurin heldur, at tað er í andsøgn við fíggjarliga endamálið at lóggeva alla fiskavirking á ávíst stað, tá ið vit samstundis vita, at sama stað hevur trupulleikar við tilgongd av starvsfólki, framleiðsluorku og sostatt evnunum at skapa fíggjarligt avlop og meirvirði. Tí eiga vørur at verða virkaðar, har fíggjarliga úrslitið er best.</p>
<p>Ein týðandi táttur í dagsins lóggávu er at tryggja, at veiðimynstur og arbeiðsorka verða spjødd. Vansin við slíkari lóggávu er, at hon lætt kann standa í andsøgn til fría tillag-103ing hjá flotanum og ikki minst í andsøgn til tað at gagnnýta framleiðsluorkuna. Mett verður, at núverandi skipan beinleiðis eggjar til nógvar smáar eindir (skipum), ið ikki fáa gagnnýtt alla orkuna til fulnar, tí somu skip kunnu ikki flyta millum ymisk virkisøki. Skipanin við skipabólkum skal tí endurskoðast við tí í hyggju at gera flytingar millum vinnuøkini smidligari, so til ber at gagnnýta orkuna í flotanum betur. Tá ið tosað verður um vinnuøki, meinast við, at hvør skipabólkur er eitt øki, eins og virksemið uttan fyri føroyskan sjógv er annað vinnuøki.</p>
<p>Eitt av sjónligastu dømunum um spjaðing og smáar eindir er skipanin við útróðrarflotanum. Verandi skipan er grundað á, at søguliga hava nógvir útróðrarbátar verið í Føroyum, og at hesir hava samanlagt havt eitt vánaligt framleidni. Talið á bátum skal ikki vera avgerandi. Heldur skulu vit hugsa um, hvussu útróðrarflotin verður skipaður fyri at geva eitt so gott samlað úrslit, sum til ber. Útróður til ítrivs skal altíð verða skipaður fyri seg og eigur ikki at verða knýttur at vinnuligum útróðri.</p>
<p type="listitem">Samanumtikið verður mælt til at seta hesi tiltøk í verk við atliti at framleidni og størri eindum:</p>
<p type="listitem">Kravið  í  lógini um vinnuligan fiskiskap, at virksemi skal vera um alt landið, verður burturtikið</p>
<p type="listitem">Almenna kravið um, at tilfeingisvinnur í fyrstu atløgu skulu vera arbeiðsskapandi, verður burturtikið</p>
<p type="listitem">Flotin skal hava nógv betri umstøður til tøkniliga tillaging enn í dag, og avmarkandi krav til stødd á fiskiskipum skal strikast</p>
<p type="listitem">Geva fiskivinnum betri møguleikar at laga seg til framleiðslu og meirgóðsking</p>
<p type="listitem">Krøv, ið forða fyri at flyta fiskifør millum vinnuøki,verða endurskoðað og burturtikin, har ið til ber</p>
<p type="listitem">Útróðrarflotin skal býtast í tveir partar – ein til vinnu og ein til ítriv</p>
<p>Krøv, ið forða fyri flyting av veiðiorku til og úr »føroyskum« vinnuøki, verða endurskoðað og burturtikin, har ið til ber</p>
<p>Búskaparligt yvirskot Búskaparliga yvirskotið í fiskivinnuni skal vera sum mest, og landinum verður tryggjað ein so góð tilfeingisinntøka, sum til ber</p>
<p>Ein varandi trupulleiki í tilfeingisvinnu okkara hevur verið, at framleiðsluorkan hevur verið ov stór í mun til framleiðsluvirðið. Úrslitið er ein sera stórur framleiðslukostnaður, ið hevur havt við sær, at vinnan ikki hevur skapt vinning av tilfeingisrentuni.</p>
<p>Tí eiga myndugleikin og vinnan í felag at seta spurningin, hvørt tað er rætt, at tilfeingisrentan í vinnuni alsamt ikki ber seg, samstundis sum sóknast skal verða eftir, hvørji tiltøk kunnu verða sett í verk fyri at venda gongdini. Myndugleikin skal tryggja, at øll tiltøk, sum føra til ovurnýtslu av framleiðsluorkuni, verða sett úr gildi. Best kenda dømið um hetta eru allar studningsskipanirnar. Hesar eiga nú at fækka so líðandi, so at fiskivinnan gerst alt studningsfríari næstu árini. Tað fer at hava við sær, at í 2015 hevur vinnan gjørt neyðugu tillagingarnar fyri at kunna virka væl sum studningsfrí vinna. Samanlagt fer henda tillaging at gera, at lutfallið millum framleiðsluorku og framleiðsluvirðið verður betri, og sostatt er møguleikin fyri vinningi av tilfeingisrentuni skaptur.104</p>
<p type="listitem">At taka burtur studningsskipanir er tó ikki nóg mikið til at fáa røttu nýtsluna av fiskiorku. Ein av størstu trupulleikunum við at allýsa fiskiorkuna og kostnaðin annars er tann afturvendandi ósemjan millum granskarar, myndugleikar og vinnubólkar um, hvussu nógv kemur undan fiskastovnum okkara, og hvussu nógv skal verða veitt. Tískil verður alneyðugt at seta í verk tiltøk, ið skulu betra um felags vitanarstøðið við atliti at, hvussu nógv kemur undan fiskastovnum okkara, og hvussu vit fáa sum mest burtur úr fiski- og framleiðsluorkuni:</p>
<p type="listitem">Ítøkiliga skal munandi meiri orka setast av til fiskirannsóknir og gransking, soleiðis at trúvirðið til slíkt tilfar verður stórt, samstundis sum vit fáa fullfíggjað tilfar um, hvussu nógv kemur undan fiskastovnunum</p>
<p>Skotið verður upp, at landið ræður fyri trimum nýggjum fiskirannsóknarskipum í 2015, og at øll arbeiðsorkan til fiskirannsóknir og gransking er tríggjar ferðir størri</p>
<p>Lógarverkið skal tryggja, at fiskiskip verða nógv størri partur av fiskirannsóknum, m.a. við at arbeiða fyri, at fiskiskip fáa til vegar útgerð og orku, so at rannsóknararbeiði og gransking gerast natúrligir partar av vanligum fiskiskapi. Upplýsingar, sum í dag verða latnar myndugleikanum í sambandi við eftirlit, verða meiri útgreinaðar, samstundis sum tær verða beinleiðis grundarlag undir rannsóknararbeiði.</p>
<p>Tað er sera týdningarmikið, at serstakliga vinnan sær tað neyðuga í hesum og er við til at fíggja gransking og rannsóknararbeiði saman við tí almenna.</p>
<p>Fiskirannsóknir og onnur gransking hava eisini avgerandi týdning í altjóða arbeiðinum at grundgeva fyri ognarrætti til tilfeingið. Føroyar verða tulkaðar sum strandarland og eiga part av felags fiskastovnunum í Norðuratlantshavi. Støddin á føroyska partinum verður tí avgjørd út frá gransking og rannsóknum. Eitt mennandi arbeiði á hesum øki verður tí ein fyritreyt fyri at økja ella verja føroyska partin av felags fiskastovnunum.</p>
<p>Í mong ár hevur ein týðandi liður í førda fiskivinnupolitikkinum verið at avmarka talið á fiskiloyvum samstundis sum hesi áhaldandi hava verið lutað somu vinnufeløgum. Vansin við slíkari skipan er, at hon avmarkar atgongdina til vinnuna, soleiðis at nýtt fólk hevur ilt við at sleppa framat. Tá ið samanum kemur, verður úrslitið, at eigarar kunnu verða so at siga vardir, so at tann støðuga tillagingin, ið lækkar um kostnaðin, gongur seint ella í versta føri steðgar upp.</p>
<p>Fiskivinnulóggávan skal byrgja upp fyri hesi støðu, so at lættari verður hjá øllum at sleppa fram at fiskirættindunum. Hetta verður gjørt við at selja fiskirættindi regluliga og við at skipa sølurnar soleiðis, at ognarrætturin varir bert í ávísa tíð. Í hesum máli er sera týdningarmikið at finna eina javnvág millum frælsa atgongd og møguleikan hjá vinnuni at gera langtíðarætlanir. Eitt ítøkiligt dømi um slíkt uppskot kundi verið, at rættindi verða latin eitt ávíst áramál í senn, men at ein ávísur partur av hesum rættindum skal verða latin landinum aftur hvørt ár. Landið setur síðan henda partin til sølu, so tey, sum lótu hann inn ella onnur, kunnu keypa. Skal eitt felag røkja síni rættindi, verður neyðugt at keypa øll rættindini leypandi. Inntøkan av hesum handli er tilfeingisgjaldið til landið.105</p>
<p>Øll fiskirættindini skulu bjóðast út í almennari sølu, t.e. at øll skula kunna keypa tey – ikki bert tey, sum longu eru í vinnuni.</p>
<p type="listitem">Í stuttum verður mælt til at seta í verk hesi tiltøk fyri at fáa varandi, tilfeingisrentu, ið ber seg og fyri at gera sum minst skaða á umhvørvið:</p>
<p type="listitem">Allar beinleiðis studningsskipanir skulu støðugt minka</p>
<p type="listitem">Munandi størri fíggjarlig orka skal vera tøk til gransking og fiskirannsóknir. Vinnan er beinleiðis við í at fáa hesa orku til vegar</p>
<p type="listitem">Fiskirannsóknir og gransking skulu vera natúrligur partur av vanligum fiskiskapi</p>
<p type="listitem">Lógargrundarlag skal tryggja, at vinnan útflýggjar myndugleikum tilfar til at styrkja vitanina um fiskastovnar og veiðiorku</p>
<p>Sett verður í verk nýggj skipan fyri sølu av fiskirættindum, sum skal tryggja betri atgongd og betri framleidni</p>
<p>Inntøka landsins skal verða beinleiðis knýtt at tilfeingisrentuni í vinnuni. Hetta merkir, at tá ið tilfeingisrentan er høg, verður marknaðarprísurin samsvarandi høgur og sostatt eisini inntøka landsins. Tá ið tilfeingisrentan hinvegin er lítil, minkar inntøka landsins, tí hon er beinleiðis knýtt at henni. Tað er tó sera umráðandi, at handilin við rættindum er opin, sjálvt um inntøkan til landið er avmarkað, tí landið skal laga seg til marknaðarkrøvini, eisini í ringum búskapartíðum.</p>
<p>Nevnda skipan er betri enn aðrir møguleikar so sum avgjøld, skattir ella serskattaskipanir, tá ið skip ella rættindi skifta eigara.106</p>
<p>Samanumtikið verður tí skotið upp, at skipan verður sett í verk, sum hevur við sær regluliga sølu av rættindum. Slík skipan tryggjar landinum bestu inntøkurnar, og støddin á somu inntøkum er beinleiðis knýtt at tilfeingisrentuni.</p>
<p>Sannroynd er, at er skipað í sera ymiskar vinnubólkar, bæði í stødd og virkishátti. Tískil kann hugsast, at torført verður at nýta eina og somu skipan fyri fiskirættindi í øllum bólkum. Dømi um hetta eru bólkar við fáum skipum – kanska bert einum – ella bólkar, har almenn semja er um, at rættast er at skipa rættindini øðrvísi enn við fríari sølu.</p>
<p>Tilfeingið og umhvørvið Tilfeingið skal verða umsitið soleiðis, at vit varðveita endurnýggjandi tilfeingið og skaða umhvørvið sum minst</p>
<p>Endamálið við nevndu tiltøkum er at fáa sum mest burtur úr fiski- og framleiðsluorkuni. Hetta er tó ikki einasta endamálið, tí øll hesi tiltøk eru neyðug og stimbrandi, tá ið ræður um at fara væl við endurnýggjandi tilfeinginum og umhvørvinum. Ein betri samanrenning millum gransking, rannsóknir og vinnuligt virksemi, betri kostnaðartillaging og studningsfrí vinna eru øll tiltøk, sum beinleiðis gagna umhvørvinum.</p>
<p>Kolvetni Verandi skipan at umsita oljutilfeingið er í høvuðsheitum tvíbýtt. Annar parturin viðvíkir tillutan av leiti- og framleiðsluloyvum, hin viðvíkir innheintan av tilfeingisrentu.</p>
<p>Loyvi verða tillutað tí samtaki av feløgum, ið Jarðfeingi heldur kann leita eftir kolvetni í Føroyum á skilabesta hátt. Hetta kann minna um eitt slag av sýning, har feløgini skulu vísa á, at tey hava fólk við røttum førleikum og royndum at leita eftir kolvetni í økjum sum tí føroyska.</p>
<p type="listitem">Samtøkini hava síðan møguleika at binda seg til:</p>
<p type="listitem">Eina arbeiðsætlan, sum kann fevna um eina ella fleiri royndarboringar og seismikk, alt eftir, hvat samtakið heldur geva bestu upplýsingar um økið</p>
<p type="listitem">At lata pening til vinnuliga førleikamenning í Føroyum. Hetta hongur saman við kravinum frá Jarðfeingi um at nýta sum mest av føroyskari arbeiðsmegi og føroyskum veitarum, tó at tey skulu vera kappingarfør. Í flestu førum hava føroysk feløg ikki førleika til at veita oljuvinnuni vørur og tænastur, og tí skal oljuvinnan hjálpa teimum at fáa førleikarnar og síðan nýta hesi feløg, tá ið tey eru ment so mikið</p>
<p type="listitem">At lata jarðfrøðigransking pening gjøgnum Sindri (Future Explorations Programme). Henda gransking er ikki beinleiðis knýtt at einstøku loyvunum, men kann betra um vitanina um alt tað føroyska økið og harvið vaksa um virðið á øllum økinum</p>
<p>At nýta føroyska arbeiðsmegi ella feløg, tá ið tey eru kappingarfør107</p>
<p>Verður roknað við, at øll samtøkini, ið søkja, hava førleika til at gjøgnumføra eina leitiætlan, so er týdningarmesti parameturin í hesum tilboði, hvørja arbeiðsætlan tey bjóða sær til at gjøgnumføra, við tað at ein leitibrunnur á okkara leiðum helst kostar einar 400 mió. kr. Sostatt tryggjar ein sær, at tað felag, sum sær størstu møguleikar í økinum, og sum bindur seg til at leggja tilsvarandi orku í leitingina, fær loyvið at leita.</p>
<p>Hetta samtak fær einarætt at leita eftir og framleiða kolvetni á ávísa økinum, sum loyvið fevnir um. Loyvini kunnu galda í styttri ella longri tíð alt eftir, hvat Jarðfeingi metir vera hóskandi. Higartil hevur talan verið um 1-9 ára loyvi.</p>
<p><em type="bold">Tiltøk at betra framleidni </em>Fyri at fáa gott framleidni í vinnuna, er umráðandi, at føroysku myndugleikarnir ikki leggja óneyðugar útreiðslur á vinnuna. Í øllum førum eru øktar útreiðslur við til at minka um tilfeingisrentuna. Sum dømi er at nevna, at vinnuni er álagt at skipa allan vøru- og persónsflutning um føroyska bryggju ella flogvøll. </p>
<p>Felagsskapurin hjá oljufeløgunum, Føroya Oljuídnaðarbólkur, hevur fleiri ferðir sagt seg vera væl nøgdan við, hvussu oljuvinnan hevur verið skipað higartil, hóast tað altíð eru onkur øki, har vinna og myndugleikar eru ósamd. At útlendingar eisini halda okkara myndugleikar hava megnað uppgávuna væl, sæst av, at Heimsbankin hevur heitt á Føroyar um at hjálpa Palauoyggjum at skipa eina oljuvinnulóggávu har.</p>
<p><em type="bold">Innheinting av tilfeingisrentu </em></p>
<p>Finnur eitt samtak av feløgum kolvetni innan fyri loyvi sítt, hevur samtakið rætt til at framleiða kolvetni og eigur inntøkuna frá søluni. Til at heinta inn tilfeingisrentuna hevur Landsstýrið í 1999-2000 sett í verk eina oljuskattaskipan. Skipanin inniheldur hesar partar:</p>
<p>Framleiðsluavgjald (royalty) á 2% av virðinum. Her verða rindað 2% av framleiðsluvirðinum, tá ið kolvetnið kemur í land. Vanligur kolvetnisskattur (partafelagsskattur) á 28%. Her verða rindað 28% av nettoinntøkuni, eftir at útreiðslur og framleiðsluavgjald eru frádrigin. Serligur kolvetnisskattur (serskattur) í trimum stigum upp til 40%. Her verða rindað 40%, alt eftir, hvussu stóran vinning oljuøkið kastar av sær.</p>
<p>Víddargjald skal eisini latast fyri økið, sum loyvið fevnir um. Fyrstu seks árini rinda oljufeløgini 500 kr. fyri ferkilometurin um árið, sum síðan hækkar stigvíst til 39.000 kr. eftir sekstan árum. Til ta tíð kann tó roknast við, at oljufeløgini hava latið frá sær mest sum alt økið, sum ikki er framleiðsluøki.</p>
<p>Telja vit saman, kann eitt oljufelag rinda upp til 57% í skatti og avgjøldum av vinninginum. Feløgini verða – tá ið framleiðslugjaldið á 2% er frátikið – ikki skattað, áðrenn tey hava vinning, og tí er eitt ávíst váðabýti millum land og feløg innbygt í skipanina. Skipanin er stígandi (úr uml. 30% upp í 57%), og hevur ein ávísan smidleika. Tískil skuldi ikki verið neyðugt at broytt skipanina, so hvørt sum fortreytir sum t.d. oljuprísur, útbyggingarkostnaður og annað broytist.108</p>
<p><em type="bold">Tiltøk at tryggja landinum bestu inntøku </em></p>
<p>Enn hava vit ikki fingið staðfest olju í rakstrarverdum nøgdum í føroyskum øki, tí er heldur ikki vist, at nøkur tilfeingisrenta yvirhøvur er í føroyskum kolvetni. Vit skulu eisini vita, at føroyska økið er eitt stórváðaøki, og at vanligt er, at íløgur í slík øki skulu kunna geva nógvan vinning fyri at vera áhugaverdar.</p>
<p>Vit eiga tí at kanna eftir, um nóg nógvur vinningur er í føroyskum øki, eftir at feløgini hava rindað vanligan kolvetnisskatt, framleiðsluavgjald, serskatt, víddargjald o.s.fr.</p>
<p>Væntaða tilfeingisrentan í 2015 og longri, er beinleiðis knýtt at áhuganum fyri økinum, og tí er týdningarmikið at vaksa um henda áhuga. Hetta gerst t.d. við at geva feløgunum størri vinningsmøguleikar, um tey finna olju.</p>
<p><em type="bold">Fíggjarlig tiltøk </em>Sum nevnt, kann spurnartekn verða sett við, um verandi skipan tekur ov stóran bita av køkuni og letur feløgunum ov lítið aftur fyri tann váða, tey taka á seg, tá ið hugsað verður um, at framleiðsluskeiðið ikki er byrjað enn. </p>
<p>Nøkur átøk kundu tí verið at broyta kolvetnisskattin til vanligan partafelagsskatt og kanska eisini lækka serskattasatsin, hækka markið fyri, nær serskattur skal gjaldast og at taka av framleiðslugjaldið.</p>
<p><em type="bold">Onnur tiltøk </em>Aðrir tættir, ið ikki beinleiðis ávirka býtið av tilfeingisrentuni, men sum støðugt er birtandi fyri íleggjarar, er at endurskoða allar reglur fyri at tryggja sær, at reglur í før-109oyskum øki sum heild eru líka sum í øðrum leiti- og framleiðsluøkjum, sum vit kappast við. </p>
<p>Annað tiltak, sum kundi ávirkað hugburðin hjá feløgunum og áhugan fyri at leita í Føroyum, uttan at tað kostaði okkum nakað stórvegis, kundi verið at broytt ásetingina um, at alt tilfar og fólk skal um føroyska bryggju ella flogvøll. Tað hevði minkað um kostnaðin at leita í Føroyum og hevði soleiðis havt góða ávirkan á væntaðu tilfeingisrentuna.</p>
<p><em type="bold">Endurnýggjandi tilfeingið varðveitt </em>Til tess at verja umhvørvið og ikki at oyða annað tilfeingi sum eitt nú fisk, eru krøvini til umhvørvisverju sera strong fyri oljuvinnuna. Tó kann munur vera á reglunum í ymsu londunum. Her kundu vit kanska hugt at Bretlandi heldur enn Noregi, tó uttan at hetta á nakran hátt setir umhvørvið í váða. </p>
<p>Leggjast skal tó í geyma, at er eingin olja, hjálpir eingin kolvetnisskipan.</p>
<p>Alivinna Vinna og myndugleiki hava í felag lagt stóra orku í arbeiðið at gera skipaðar felagsreglur fyri øll aliøki, har hesi øki verða tulkað sum ein og sama eind.</p>
<p>Skal alitilfeingið geva sum mest av sær í longdini, skulu aliøkini framvegis stýrast við aliloyvum og økishvíld.25 aliøki eru í Føroyum. Aliøkini eru sostatt avmarkað og hava eitt virði. Á hesum økjum kunnu alarar bert seta ein árgang út í senn at ala fram til tøku. Áðrenn sett verður út aftur á sama øki, skal tað hvíla ávísa tíð.</p>
<p>Eingin áseting er fyri, hvussu nógv kann alast. Nøgdaravmarking er óneyðug, av tí at alarar skulu lata økið hvíla millum útsetingar, og á tann hátt taka tey neyðugu lívfrøðiligu atlitini.</p>
<p><em type="bold">Stórt framleidni og samfelagsbúskaparligt yvirskot </em></p>
<p>Fast verður hildið um skipanina við aliloyvum, økishvíld og skilnaði millum árgangir. Alipolitikkurin eigur ikki at viðgera, hvussu stóra nøgd, eitt aliøki kann bera, men bert staðfesta, at eitt ávíst tal á aliøkjum eru allýst. Uppgávan hjá bygnaðarpolitikkinum er heldur at skapa karmar fyri, at allýstu aliøkini geva sum mest av sær. Og fyritøkur við besta framleidni skulu kunna umsita aliøkini.</p>
<p>Nevndu reglur eru góðar og skapa grundarlag fyri menning fram ímóti 2015. Politiska avbjóðingin fram ímóti 2015 verður tískil at tryggja, at hesar reglur støðugt verða mentar, samstundis sum sjálvt grundarlagið ikki verður broytt.</p>
<p>Týdningarmikið er at síggja fyrimunin í at hava fáar fyritøkur, sjálvt um tað stendur í andsøgn við fría atgongd, og at pláss verður fyri bæði smáum og stórum fyritøkum. 110</p>
<p>Hugsast kann, at myndugleikin kann koma undir trýst av hesum, og tá er sera umráðandi ikki at víkja frá tí stýring, sum er grundað á ein heildarpolitikk.</p>
<p>Ein týðandi partur av menningini í førda alipolitikkinum er at geva rúm fyri tøkniligari menning, ið kann økja um alt aliøkið, so at eisini kann alast aðrastaðni enn á firðum og sundum. Fyritøkur, sum fara at umsita aliøkini, kunnu vera altjóða alifeløg, eins og granskingararbeiði verður natúrligur partur av framtíðar alifyritøkum.</p>
<p><em type="bold">Landinum verður tryggjað ein góð tilfeingisinntøka </em>Bygnaðarliga verður mett, at í framtíðini verður alivinnan skipað munandi øðrvísi enn eitt nú fiskivinnan. Orsøkin er, at stórur partur av nevndu aliøkjum verður skipaður í somu feløg, sum harvið verða fá. Longu nú síggja vit eitt mynstur, ið er grundað á, at 4-6 alifeløg umsita alla aling í Føroyum. Hetta mynstrið verður tað sama í 2015, helst verða feløgini færri. Tí er ikki at vænta, at ein virkin marknaður við aliloyvum kann byggjast upp á sama hátt sum í fiskivinnuni, har 150-200 fiskiloyvi eru til størri skip og kanska 1.000 til útróðrarbátar. Í alivinnuni kann væntast, at ov fáir alarar bjóða upp á alitilfeingið, og hetta kann hava við sær, at kappingin ikki virkar. </p>
<p>Alivinnan verður ein munandi meira miðsavnað vinna, og feløgini, ið umboða hana, fara at líkjast hvør øðrum nógv meiri enn tey í fiskivinnuni. Nógvir fyrimunir eru í at skipa fleiri loyvi í fá feløg. Til ber til dømis at hava skipaða útseting við einum árgangi á hvørjum øki, og til ber eisini at hava fasta skipan, ið tryggjar, at tað altíð eruøki, ið ikki verða nýtt til aling. Stuttfreistað søla av aliloyvum stendur í andsøgn til skynsaman alipolitikk, fiskasjúkupolitikk og umhvørvispolitikk. Hesum skal ein hava fyrilit fyri.</p>
<p>Sjálvur aliparturin í einstøku feløgunum verður eisini sera líkur samanborið við fiskivinnuna, sum er sera ymisk. Tí verður tað ikki hildið at vera avlagandi, at sama allýsingarregla um roknskaparligan vinning fer at galda fyri allar fyritøkurnar, og tekniskt ber til at spora, hvat sjálv alingin, ið er grundað á almenn loyvi, kastar av sær. Henda roknskaparliga mannagongd verður longu nýtt.</p>
<p>Landsins inntøkur eiga tí at verða ásettar við tilfeingisskatti, sum beinleiðis verður knýttur at tilfeingisrentu, ið er allýst sum vinningur út yvir vanliga vinningin.</p>
<p>Alitilfeingið skal troytast á besta hátt yvir tíð, soleiðis at sum mest av virðinum kemur samfelagnum til góðar. Hetta verður tryggjað við so høgari tilfeingisrentu, sum til ber. Býtið av hesi rentu millum tann vinnurekandi og landið verður ásett við tilfeingisskatti.</p>
<p><em type="bold">Atlit at umhvørvi og fiskasjúkum </em>Kappingin um aliloyvini verður tvíbýtt, har ein partur er grundaður á kapital og hin á førleika og evni at halda krøv og treytir, ið myndugleikin lýsir sum sjálvsagdan part av einum loyvi. Ein sera avgerandi lutur í seinnu metingini verða evnini hjá einstaka felagnum at ansa eftir umhvørvinum og fiskasjúkum, og hvussu virkið tað er í granskingararbeiði, sum eigur at vera natúrligur partur at allari vinnu í 2015.111 </p>
<p>Samanumtikið kann sigast, at ikki bert kapitalur ger av, hvørjum loyvið verður selt, men eisini førleiki og evni at ansa eftir umhvørvinum og fiskasjúkum. Fleiri loyvi í fáum feløgum skulu geva feløgunum betri møguleikar at ansa eftir nevndu viðurskiftum.</p>
<p>Landsjørð Landbúnaðarjørðin er skipað í óðalsjørð, kongsjørð og prestjørð. Óðalsjørð er eginogn og kann keypast og seljast frítt. Kongsjørð og prestjørð eru tað, vit vanliga nevna landsjørð ella festijørð, ið Búnaðarstovan umsitur.</p>
<p type="listitem">Almenni landbúnaðarpolitikkurin miðar eftir, at:</p>
<p type="listitem">Framleidnið í landbúnaðinum gerst betri</p>
<p type="listitem">Føroyar gerast so sjálvbjargnar við landbúnaðarvørum, sum til ber</p>
<p type="listitem">Øll landbúnaðarjørð verður gagnnýtt</p>
<p type="listitem">Ognarviðurskiftini á gørðunum verða endurskoðað</p>
<p>Landbúnaðarvinnan skal gerast sjálvberandi</p>
<p><em type="bold">Framleiðsla </em>Høvuðsframleiðslan í landbúnaðinum er mjólkarvøra, seyðakjøt og onnur framleiðsla (neytakjøt, ull og egg). </p>
<p>Mjólkin er størsta inntøkukelda hjá einum festara. Fyri nøkrum árum síðan vórðu mjólkarkvotur settar á framleiðsluna, og seinni bar til at selja og keypa hesar kvotur. Kvoturnar hava einki við politiska myndugleikan at gera, men eru ásettar av bóndunum sjálvum. At høvi er at keypa og selja tær hevur gjørt, at vit hava fingið færri mjólkarbøndur. Teir, ið hava keypt meiri kvotu, hava ikki ansað nóg væl eftir, at umstøðurnar at vaksa eru ikki nóg góðar.</p>
<p><em type="bold">Festiviðurskifti </em></p>
<p>Í dag eru um 400 festi, ymisk til støddar. Fyri at fáa festi skal ein lúka krøv um útbúgving og vinnuroyndir. Festari kann sita við festi, til hann vil leggja frá sær, ella til hann er 70 ára gamalur. Hevur hann børn, ið lúka ásetingarnar í lógini, hava tey framíhjárætt til festið. Um ikki, skal tað lýsast leyst. Festari kann eisini missa festi sítt av misrøkt.</p>
<p type="listitem">Størri framleidni í landbúnaðin Verandi gongd, har vinnan verður skipað í stórar eindir, heldur støðugt fram, eisini eftir 2015. Hetta verður ikki bert galdandi fyri mjólkarbøndur, men eisini fyri seyðabøndur.</p>
<p type="listitem">Keyp og søla heldur fram, ikki einans við festibrøvum. Lóggáva á økinum skal ikki forða fyri hesi gongd</p>
<p type="listitem">Skipað verður so fyri, at góðar umstøður eru at hava mjólkarfjós, har samsvar er millum kvotu, fjós, køst og bø</p>
<p>Lóggáva skal tryggja, at bøndurnir sjálvir eiga garðarnar og hava ábyrgdina av teimum</p>
<p>Bøurin hevur nógv mest at siga fyri lønsemið. Umráðandi er, at tann útbygging, sum nú má koma, stuðlar undir endamálið at betra um lønsemið.</p>
<p>Nú er støðan hon, at alt tað ólønta arbeiðið, sum bóndin og familja hansara leggja í jørðina, kemur tí almenna til góðar. Við fjósum er støðan tann sama.</p>
<p>Aðrir karmar skulu eggja til, at hagarnir ikki verða meiri sundurskiftir. Heldur skal virkast fyri at fáa hagar lagdar samanaftur. Fleiri eigarar, fleiri stik, fleiri rættir og fleiri vegir økja ikki á nakran hátt um framleidnið – heldur112hinvegin. Umráðandi er, at eigararnir fáa ábyrgd av at røkja seyðin alt árið. Arbeiðast skal fyri, at vinnurekandi bøndur kunnu fáa meiri nyttu úr bønum.</p>
<p type="listitem">Bøurin er alt ov nógv knýttur at høgunum, sum eiga vetrarbitið. Tørvur er á neyvari skipan, sum tryggjar, at seyður, ið gongur í høgunum um summarið, verður røktaður samsvarandi teir sjey mánaðirnar, hann er á  bønum. Torført verður helst at fáa fullgóða nyttu hjá tí, sum eigur bøin. Mangan hava hagarnir lítla nyttu av bønum, tí hava teir gott vetrarbit, verður bara vaksið tilsvarandi um skipanina. Hetta er mest galdandi fyri óðalsjørð.</p>
<p>Ment verður munandi um gransking og ráðgeving fram til 2015, og styrkt verður um samstarv við grannalond okkara. Royndir og gransking verða skipaðar við altjóða leiðslubólki, t.d. við umboðum úr grannalondunum.</p>
<p>Mjólkarbøndurnir gerast alt færri, og hetta verður óivað gongdin til 2015. Tølini niðanfyri vísa, hvussu mett verður um gongdina:1985:1052005:652015:20</p>
<p>Mjólkarframleiðslan verður tó neyvan minni í 2015 – heldur størri. Hvørt fjósið fer at framleiða nógv meiri mjólk – í miðal 300.000 litrar um árið ella meiri, og framleidnið fyri hvørja eind verður tí munandi betri.</p>
<p>Tøknilig menning skal eisini tryggja sera dygdargóðar úrdráttir. Á hendan hátt skapa vit partar av grundarlagn-um undir aðalmálinum, nevniliga eina sjálvberandi vinnu, ið ger vørur til heimamarknaðin, har dygd er vørumerkið, ið skal bera kappingarførinum.</p>
<p>Sama gongd sum í mjólkarframleiðsluni skal eisini tryggja vinnuliga framgongd á øðrum økjum, samstundis sum vinnan kann skipast saman við øðrum vinnugreinum.</p>
<p>Lógarverkið skal tryggja, at møguligar forðingar fyri hesi gongd verða burturtiknar, til dømis krøv um spjaðing og bústaðarskyldur.</p>
<p>Eins og nú verður heimamarknaðurin mest týðandi grundarsteinur undir landbúnaðinum í 2015, og serføroyskar vørur verða gjørdar til henda marknað.</p>
<p><em type="bold">Búskaparligt yvirskot og góð tilfeingisinntøka </em>Neyvan verður avlopið so stórt hjá vanligum bóndum og jarðareigarum í Føroyum, at teir hava til nógv annað enn lønir og nýggjar íløgur. </p>
<p>Verða festini einskild ogn hjá bóndunum, eigur tilfeingisgjald at verða goldið í Búnaðargrunnin ella annan grunn fyri jørð, sum verður seld til almenn endamál, t.d. til bygging.</p>
<p type="listitem">Allir festibøndur gjalda leigu í dag – millum 1,00 og 700,00 kr. Leigan varð ásett í 1899 og hevur verið galdandi síðan.</p>
<p type="listitem">Kunnleikin um landbúnað skal eisini styrkjast, m.a. við at fáa  útbúnar lærarar at standa fyri skipaðari undirvísing og útbúgving á verandi skúlum113</p>
<p type="listitem">Royndarstøðin skal eisini styrkjast, so at hon kann gerast ein granskingar- og vitanardepil hjá landbúnaðinum sum heild</p>
<p type="listitem">Gerast kann eisini ein nýggj djóraverndarlóg, sum skal fevna um seyð í haga. Hetta kundi verið gjørt við at seta ávísar reglur í gildi eftir nøkrum árum</p>
<p type="listitem">Tilfeingið skal verða umsitið soleiðis, at vit varðveita endurnýggjandi tilfeingið og skaða umhvørvið sum minst</p>
<p>Ein framtíðar landbúnaðarlóg verður galdandi fyri alla jørð</p>
<p>Lógin setir almenn krøv um eigaraviðurskifti, útbúgvingarkrøv, hvussu jørðin skal røkjast og annað. Landbúnaðarlógin skal lýsa, hvussu landbúnaðarlendið skal nýtast, hava ásetingar um nýtsluhátt, sum skaðar náttúruna sum minst, seta krøv um loyvi frá friðingarmyndugleikunum til at gera stór inntriv í náttúruna, t.d. at turrleggja mýrulendi, velta í haganum, taka flag/jørð til onnur endamál og so framvegis.114115</p>
<p>Hesi vóru í strategibólkinum fyri tilfeingi:</p>
<p>Rógvi Reinert, aðalstjóri, Fiskimálaráðið, formaður Maria Róin, deildarstjóri, Vinnumálaráðið Elisabeth Eldevig, vinnurekandi Regin Hammer, oljuráðgevi Marita Rasmussen, samskipari, Vinnuhúsið</p>
<p xml:lang="dan">G r u n d a r s t e i n u r</p>
<p xml:lang="dan">S A M F E L A G S B Y G N A Ð U R117</p>
<p>Innihaldsyvirlit</p>
<p>Aðalmál . . . . . . . . . . . . . . . . . . . . . . . . . . . . . . . 119 Samandráttur . . . . . . . . . . . . . . . . . . . . . . . . . . . 119</p>
<p>Inngangur . . . . . . . . . . . . . . . . . . . . . . . . . . . 119</p>
<p>Partmál . . . . . . . . . . . . . . . . . . . . . . . . . . . . . . . . 120</p>
<p>Skatta-, avgjalds-, stuðulsog aðrar avlagandi skipanir . . . . . . . . . . . . . . 121 Kapitalmarknaður . . . . . . . . . . . . . . . . . . . . . 128 Almenni bygnaðurin . . . . . . . . . . . . . . . . . . . 129 Býtið millum alment og privat . . . . . . . . . . . 132 Býtið millum land og kommunur . . . . . . . . . 133119</p>
<p>Samandráttur Málið er at skapa bestu karmar fyri búskaparmenning og búskaparvøkstri, so at vit í 2015 vera millum fremstu tjóðir búskaparliga.</p>
<p>Strategibólkurin heldur, at um skipað verður fyri burðardyggum, strategiskum tiltøkum, eru góðir møguleikar fyri at skapa búskaparlig meirvirði til 2015 og longri – bæði í almenna og í privata partinum av búskapinum.</p>
<p>Í privata partinum av búskapinum er ein røð av forðingum fyri, at hann kann virka til fulnar og kasta sum mest av sær samfelagsbúskaparliga. Størri tilvitan um vinnuligar studningsskipanir skal føra til, at slíkar skipanir verða avtiknar, um ikki úrtøkumetingar greitt kunnu vísa, at tær geva samfelagslig meirvirði. Mett verður ikki, at nakrar av teimum stóru stuðulsskipanunum, sum virka í dag, lúka slík krøv, og tí eru gjørd tilmæli um, hvørjar av hesum skipanum eiga at verða avtiknar. Mælt verður til at betra um vinnukarmarnar við at einskilja almennar fyritøkur og við at tillaga vinnulívslóggávuna.</p>
<p>Skatta-, avgjalds- og studningsskipanir eru týðandi amboð, tá samfelagsvirðini verða býtt millum borgararnar. Hesar skipanir hava stóran týdning fyri t.d. hugin hjá fólki at arbeiða og vinnubygnaðin í samfelagnum. Mælt verður til at leggja skatta- og avgjaldsskipanir soleiðis til rættis, at tær skapa eins fortreytir fyri allar borgarar og allar vinnur. Við øðrum orðum skulu serskipanir ikki galda fyri ávísar starvsfólkabólkar ella ávísar vinnur.</p>
<p>Tað hevur týdning, at Føroyar eru kappingarførar við onnur lond, tá um skattatrýst ræður, tí verður mælt til atlækka inntøkuskattin. Hesin lætti verður fíggjaður við sparingum hjá tí almenna, tá serligar stuðulsskipanir til ávísar vinnur og ávísar bólkar verða avtiknar, og við at breiðka skattagrundarlagið.</p>
<p>Til ber eisini at fáa tað almenna at virka munandi betur – m.a. við broyttum karmum, nýggjum bygnaðum og nýggjum stýringaramboðum. Verandi játtanarskipan eggjar ikki til bestu nýtslu av skattakrónum borgarans, tí eiga broytingar at fremjast. Millum annað eigur mál- og avriksstýring at verða sett í verk hjá tí almenna. Á kommunala økinum fara færri og størri eindir saman við felags bókingar- og roknskaparfyriskipan at skapa stórrakstrarfyrimunir og betri møguleikar fyri at samskipa og samanbera úrslit hjá kommunum. Fleiri hættir eru sostatt at betra um almenna partin av búskapinum, so at tað almenna kann veita fleiri og betri tænastur fyri sama kostnað, ella veita sama tænastustig fyri minni kostnað.</p>
<p><em type="bold">Inngangur </em>Strategibólkurin hevur í tilmæli sínum lagt størstan dent á tiltøk, ið kunnu skapa búskaparlig meirvirði ella búskaparvøkstur í samfelagnum – antin í sjálvum sær, ella við at beina burtur skipanir, ið fáa fólk og fyritøkur at taka skatta- og studningsatlit heldur enn marknaðaratlit. Ásannað verður tó, at í einum vælferðarsamfelagi eru – og skulu vera – skipanir og lóggáva, ið hava sum endamál at virka fyri øðrum málum enn reinum búskaparligum framburði, og ofta samsvara hesi mál ikki við ynskið um størsta búskaparvøkstur. Til dømis kann talan vera um sosial ella landsfrøðilig atlit. Strategibólkurin leggur ikki fram ein politikk, men eitt uppskot um nøkur tiltøk, ið einans úr einum fakligum og búskaparligum </p>
<p>Aðalmál Føroyar eru ein opin og burðardyggur marknaðarbúskapur við grundfesti í vælferðarsamfelagnum, har avgerðir og ábyrgd eru nær borgaranum, og har uppgávurnar verða loystar við størst møguligari virðisskapan120sjónarmiði fara at geva okkum størri møguleikar fyri búskaparligum framburði. Luturin at viga ímillum búskaparvøkstur og onnur atlit verður politikarans – eins og hann eigur avgerðina um, hvørji tiltøk skulu setast í verk.</p>
<p type="listitem">Partmál Orðað eru partmál fyri:</p>
<p type="listitem">Skatta-, avgjalds- stuðuls- og aðrar avlagandi skipanir</p>
<p type="listitem">Kapitalmarknaðin</p>
<p type="listitem">Almenna bygnaðin</p>
<p type="listitem">Býtið millum alment og privat</p>
<p>Býtið millum land og kommunur</p>
<p>Ein tann týdningarmesta fortreytin fyri, at Føroyar verða millum bestu lond at virka og liva í, er, at vit megna at skapa nóg stóran búskaparvøkstur. Vit viðgera málið um størst møguligan búskaparvøkstur út frá eini heildarmynd, og sum dømi kann nevnast, at tá ið evnið um almennan bygnað verður viðgjørt, verður tað einans út frá, hvussu hann skapar størstu virðisøking fyri samfelagið sum heild, og ikki hvussu hann t.d. kann menna útjaðaraøkini. Skapar eitt ítøkiligt tiltak virðisvøkstur í ávísum øki, men virðisminking fyri samfelagið sum heild, so mæla vit frá at gera hetta tiltak.</p>
<p>Tað kann staðfestast, at vit framleiða ikki eins nógv og grannalond okkara, í BTÚ. Men hví eru vit ikki eins væl fyri og tey? Eru tað náttúrugivnar orsøkir, ið vit einki fáa gjørt við, ella eru viðurskifti, ið vit kunnu broyta fyri at fáastørri vøkstur og harvið betri lívskor? Tær náttúrugivnu treytirnar avgera eyðvitað grundtreytirnar í búskaparmenningini, men eisini samfelagslig viðurskifti hava stóran týdning, og eingin grund er at halda, at búskaparligu mekanismurnar virka øðrvísi í Føroyum enn aðrastaðni. Heldur er tað so, at hóast sereyðkenni, sum øll samfeløg hava meiri og minni av, so er føroyski marknaðurin eins og aðrir.</p>
<p>Búskaparligur vøkstur kann verða ávirkaður av viðurskiftum, ið vit ikki hava tamarhald á, t.d. av broytingum í olju- og fiskaprísum, útlendskum handilsforðingum, oljufundum í undirgrundini o.s.fr. Hóast øll tilmæli okkara verða framd, so er kortini ikki vist, at vit gerast millum fremstu tjóðir búskaparliga. Til tess eru ókendu viðurskiftini ov mong.</p>
<p>Hóast vit ikki fáa gjørt nakað við tær náttúrugivnu fortreytirnar, fáa vit gjørt nakað við bygnaðarlig viðurskifti. Nøkur viðurskifti darva búskaparvøkstri og seinka framburði. Gjørd eru tilmæli um, hvussu hesi eiga at verða broytt.121</p>
<p>Skatta-, avgjalds-, stuðulsog aðrar avlagandi skipanir Allar avlagandi skipanir og vinnuligar studningsskipanir skulu sum meginregla takast av. Eyðkent fyri skatta- og avgjaldsskipanir skal vera, at tær skapa eins fortreytir fyri allar borgarar, skapa eins fortreytir fyri allar vinnur, eru greiðar og ikki avlagandi, og skattatrýstið skal verða kappingarført við tað í grannalondunum</p>
<p>Í hesum parti umrøða vit serliga, hvussu stóru skatta- og stuðulsskipanir og aðrar avlagandi skipanir ávirka okkara vinnubygnað, og vit avmarka okkum tí til at viðgera hesar skipanir á vinnuøkinum. Vinnulóggávan verður eisini umrødd í teimum førum, har hon virkar sum stuðul. Hinvegin verður ikki viðgjørt, hvussu samfelagsvirðini kunnu býtast millum samfelagsbólkar við skatta- og stuðulsskipanum.</p>
<p type="listitem">Høvuðsboðskapurin í hesum parti er, at:</p>
<p type="listitem">Skattafyrimunir, avlagandi skipanir og stuðul til ávísar bólkar og vinnur skulu takast av, tí hesi føra til, at samfelagsins tilfeingi ikki verður troytt, og tað avlagar búskapin. Verða framleiðslufaktorarnir stuðlaðir at verða verandi í framleiðsluveikum vinnum, minkar tað um alla virðisskapanina í samfelagnum</p>
<p type="listitem">Skattagrundarlagið verður breiðkað</p>
<p>Inntøkuskatturin skal lækka. Tað verður fíggjað við tí peningi, tað almenna sparir við at taka av skattafyrimunir og beinleiðis stuðul til ávísar bólkar og vinnur umframt at breiðka skattagrundarlagið. Har gjørt verður av at lata stuðul, t.d. til sosial endamál, skal hetta gerast sjónligt við útgjaldi og ikki sum frádráttur</p>
<p>Um vinnuligan stuðul kann sigast, at hann avlagar eftirspurningin eftir framleiðslufaktorum. Hann minkar um kappingina og er kappingaravlagandi. Hann eggjar fyritøkum at nýta orku til at fáa stuðul heldur enn at framleiða, og hann seinkar og forðar tillagingum í vinnunum.</p>
<p>Stuðul til ávísar vinnur skapar meira virksemi í hesum vinnum, men tað er ikki tað sama sum, at samfelagið sum heild verður ríkari. Um økta virksemið er grundað á stuðul og ikki á framleidnisfyrimunir, høvdu arbeiðsmegin og kapitalurin, sum verða bundin í stuðlaðu vinnuni, verið betur nýtt í øðrum vinnum við betri framleidni. Við øðrum orðum verður vinningurin av størri framleiðslu í stuðlaðum vinnum goldin við minni framleiðslu í øðrum, framleidnisvinnum. Samfelagið sum heild verður tí ikki ríkari av vinnuligum stuðli. Um stuðlaða vinnan hevur betri framleidni enn aðrar vinnur, er óneyðugt at stuðla henni, tí hon er før fyri at bjóða nóg góða løn og avkast til at standa ímóti kappingini um arbeiðsmegi og kapital. Í hvørgum føri fær samfelagið meirvirði burtur úr vinnuligum studningspolitikki, men verður tvørturímóti fátækari.</p>
<p>Búskaparfrøðingar eru sum heild samdir um, at vinnuligur stuðul avlagar samfelagsbúskapin. Men marknaðarbúskapurin kann tó í serligum førum hava nakrar veikleikar, har stuðul kann hjálpa til at fáa betri tilfeingisnýtslu. Áðrenn vinnustuðul verður latin, eigur tó altíð at vera mett um, hvørt onnur átøk eru betri, og um vinningurin við at stuðla er størri, enn kostnaðurin av at seta hann í verk og umsita hann. Mett verður, at eingin av teimum stóru stuðulsskipanunum, sum eru í vinnulív-122inum í dag, hava eyðkenni, ið út frá búskaparligum sjónarmiðum kunnu rættvísgera tær.</p>
<p>Um stuðul skal veitast, er neyðugt við ítøkiligum útrokningum av samfelagsligum vinningi og útreiðslum fyri hvørja einstaka stuðulsskipan. Tí skipanir, sum tykjast at vera skilagóðar, kunnu hava so stóran óbeinleiðis kostnað, at tað verður ein missur fyri samfelagið.</p>
<p>Skulu ávísar vinnur, íverksetarar, granskarar ella annað stuðlast, er sera umráðandi, at stuðulin er sjónligur á fíggjarlógini, so at eftirlit hevst við honum hvørt ár. Greitt skal vera, hvussu stuðulin skal gagna samfelagnum. Samfelagsbúskaparligar greiningar verða gjørdar, sum mugu gerast av óheftum serfrøðingum, áðrenn avgerð verður tikin um at lata stuðul, og meðan stuðulin verður latin.</p>
<p>Harumframt kunnu greiningar av áður latnum stuðli hjálpa til at taka røttu avgerðina. Krøv eiga at verða sett teimum, ið fáa stuðul, at tey lata neyðuga frágreiðing um, hvussu stuðulin hevur virkað. Um t.d. íverksetarar skulu hava stuðul, eiga ávísir fyrimunir at síggjast av hesum, eitt nú sum vøkstur í framleidninum og harvið í lønum og avkasti. Tað eigur at kunna ávísast, at almennur stuðul hevur tað úrslit, at tað er betri fyri samfelagið, at t.d. íverksetarar eru íverksetarar heldur enn at starvast í øðrum vinnum.</p>
<p>Við úrtøkumetingum og upplýsingum frá teimum, ið fáa stuðul, hava politikarar eitt ávíst grundarlag at meta um samfelagsbúskaparligu fyrimunirnar av at stuðla ávísum vinnum. Ikki er lætt at seta upp í greiðum tølum, mentil ber at gera regluligar kanningar av avkastinum av kapitali og arbeiðsmegi í stuðlaðu vinnunum og at samanbera hetta við avkastið í øðrum vinnum.</p>
<p>Stuðulin til fiskivinnuna er gott dømi um skipan, ið hevur virkað illa, tí hóast hon virkaði í fleiri ár, fór vinnan á húsagang. Síðan kreppuna er størsti parturin av stuðulsskipanunum avtikin, og síðan tá hevur fiskivinnan borið seg nógv betur. Eyðvitað hevur stuðulin ikki elvt til hvørki kreppu ella framgongd einsamallur, men flestøll mugu vera á einum máli um, at tann ovurorka, ið stóðst av ovurhonds stóra stuðlinum, hevði at kalla bert ringar avleiðingar. Eitt eyðkenni fyri flestu stuðulsskipanir er, at tær eggja fleiri at koma inn á marknaðin, enn rúm er fyri, og einasti háttur at halda marknaðinum uppi, er at halda fram at stuðla. Verður stuðulin avtikin, mugu tær fyritøkur gevast, ið einans megnaðu at vera í vinnuni av stuðli. Við hesum verða arbeiðsmegi og kapitalur frígivin og kunnu koma framleiðslusterkari fyritøkum til góðar. Endurskipanin av fiskivinnuni eftir kreppuna vísti, at ofta eru stórir fyrimunir við slíkum avtøkum, hóast tillagingartíðin kann vera bæði svár og torfør.</p>
<p>Av tí at størstu vinnubygnaðarligu skeivleikarnir hava verið og framvegis eru í fiskivinnuni, er sjálvsagt at viðgera hesar mest. Men í øðrum vinnum, sum t.d. byggivinnuni og landbúnaðinum eru stuðulsskipanir, ið føra við sær, at stuðlaðu vinnunum nýtist ikki at vera líka virknar sum aðrar vinnur fyri at fáa arbeiðsmegi og kapital. Dentur verður tí lagdur á, at skattliga javnsetningin skal galda allar vinnur. 123</p>
<p>Skattainntøkurnar hjá landi og kommunum eiga at verða nýttar til at fíggja tær vælferðartænastur, ið samfelagið vil bjóða borgarum sínum. Tær skulu ikki nýtast til at føra vinnupolitikk og stuðulspolitikk við t.d. at geva ávísum vinnum ella bólkum framíhjárættindi við skattalættum og øðrum.</p>
<p>Umráðandi er eisini, at skattatrýstið er kappingarført við tað í grannalondunum. Føroyar hava longu ilt við at standa seg í altjóða kappingini um arbeiðsmegina, m.a. tí at nettolønarlagið er lægri her enn í grannalondunum. Eitt høgt skattatrýst fer bara at gera tað enn torførari at fáa nýggja arbeiðsmegi til landið og at varðveita verandi arbeiðsmegi.</p>
<p><em type="bold">Soleiðis røkka vit málunum </em>Fyri at røkka málunum á skatta- avgjalds- og studningsøkinum verður mælt til eina røð av átøkum. </p>
<p type="listitem">Taka av avlagandi skipanir At taka av vinnuligar studningsskipanir og aðrar avlagandi skipanir verður mett at vera eitt týdningarmikið átak til at fáa vinnuni eitt sunnari grundarlag og sostatt grundarlag fyri størri búskaparvøkstri. Hesar studningsskipanir og avlagandi skipanir eiga at verða avtiknar:</p>
<p type="listitem">MVG-frítøkur, ið ávirka vinnubýtið í landinum (t.d. húsabygging, húsaumvæling o.s.fr.)</p>
<p type="listitem">Sjómannafrádrátturin</p>
<p type="listitem">Minstalønin og dagstudningurin til sjómenn</p>
<p type="listitem">Fiskavirkisskipanin</p>
<p type="listitem">Landbúnaðarstuðulin</p>
<p type="listitem">Rentustuðulin til bústaðarlán</p>
<p type="listitem">Stuðulin til skipasmíð</p>
<p>Óbeinleiðis stuðul (forðingar og avmarkingar) í øðrum lóggávum sum t.d. í lógini um vinnuligan fiskiskap</p>
<p>Ásannandi, at hetta verður alstór broyting hjá mongum, er best at gera hetta í eini tillagingartíð. Ikki er ráðiligt at hava hana ov langa, og umráðandi er at seta sjøtul á arbeiðið sum skjótast.</p>
<p>Mælt verður til, at munagóð stig longu í 2007 verða tikin til at taka av ella lækka teir studningar, sum nevndir eru omanfyri, og at leggja eina ætlan fyri, hvussu hvør einstakur verður avtikin.</p>
<p>MVG-frítøka fyri húsabygging, og húsaumvæling eigur at vera avtikin. Skipanin skapar ikki samfelagslig meirvirði, og MVG-stuðulin er sera lítið gjøgnumskygdur og tungur at umsita.</p>
<p>Sjónarmiðið, at fiskivinnan hevur so stóran týdning í samfelagnum, og tí eiga vit at stuðla, har tað er neyðugt, er ikki ókent. Samfelagsbúskaparliga er tó eingin grundgeving fyri hesum. Fiskivinnan er nógv størsta vinnan í búskapinum, og tí hevur tað alstóran týdning, at karmarnir tryggja, at hon gevur størstu virðisskapan fyri samfelagið og ikki einans fyri vinnuna. Útflutningsvirði hava ikki størri samfelagsvirði enn onnur framleiðsluvirði, og tí skulu útflutningsvinnur ikki hava eina skatta- ella studningsgrundaða serstøðu.</p>
<p>Nógvar stuðulsskipanir í fiskivinnuni eru avtiknar síðan kreppuna. Enn eru tó stuðulsskipanir og aðrar avlagandi skipanir eftir. Tær størstu eru sjómannafrádrátturin,124minstalønin og dagstudningurin til sjómenn, umframt fiskavirkisskipanin til fólk, ið arbeiða í fiskivinnuni á landi. Hesar skipanir avlaga og forða tillaging til marknaðin, og eggja fólki til at vera í fiskivinnuni. Tað er ein mótsøgn til, at politikarar minka um fiskidagatalið, tí veiðitrýstið er ov høgt. Eyðkenni er, at skipanirnar beinleiðis ella óbeinleiðis eru partar av lønini hjá teimum, ið eru í vinnuni. Eins og galdandi er á øllum øðrum marknaðum, eiga lønarviðurskifti í fiskivinnuni at vera avgjørd við samráðingum millum arbeiðsgevarar og arbeiðstakarar. Mælt verður tí sum heild til at taka av hesar skipanir, tó kunnu broytingar í fiskavirkisskipanini verða gjørdar av ALS-stýrinum og ikki av t.d. Løgtinginum.</p>
<p><em type="bold">Til 2015 verður inntøkuskatturin lækkaður munandi við at taka av studningsskipanir og breiðka skattagrundarlagið </em>Ein stórur partur av málinum á skatta- og studningsøkinum er at taka av skattligan mun á vinnum. Greitt er, at tá skattalættar og annar stuðul verður latin til ávísar bólkar og vinnur, eru tað tær vinnur og bólkar, ið ikki fáa hesar skattalættar og stuðlar, sum gjalda fyri tað við hægri skattabyrðum. Um vit taka av studningsskipanir uttan at javna afturímóti, so veksur skattabyrðan, av tí at meiri skattur verður lagdur á stuðlaðu vinnurnar. Ætlanin við at taka av studningsskipanirnar er tó ikki, at skattatrýstið sum heild skal verða størri. Fyri at halda avtøkurnar skattliga javnar, verður tí mælt til, at inntøkuskatturin verður lækkaður eina upphædd, ið svarar til vinningin av at taka av studningsskipanirnar. </p>
<p>Tað skal undirstrikast, at framferðarhátturin at lækka inntøkuskattin, samstundis sum studningsskipanir verðaavtiknar, ber í sær, at tær vinnur, sum missa sína skattligu serstøðu, vera minni ávirkaðar, enn um umleggingin ikki hevði ført til lægri generellan skatt. Tá eitt nú sjómannafrádráttinum verður avtikin, fellur tøka inntøkan hjá sjómonnum, men at lækka vanliga inntøkuskattin ger missin væl minni. Tað sama er galdandi fyri aðrar vinnur, sum missa serrættindi. Tá ið samanum kemur kann tó roknast við, at stuðlaðu vinnurnar fara at missa ávísa nøgd av arbeiðsmegi og kapitali til vinnur, ið ikki hava verið stuðlaðar. Hetta endurspeglar, at fólk velja sær vinnu út frá framleidnismuni og ikki skattamuni. Fyri samfelagið verður hetta gagnligt.</p>
<p><em type="bold">Breiðari skattagrundarlag </em>Eitt breiðari skattagrundarlag skal harafturat vera við til at fíggja tann lægra inntøkuskattin. </p>
<p>Skatta- og avgjaldsinntøkurnar hjá tí almenna stava í høvuðsheitum frá vanligum inntøkuskatti, MVG- og punktgjøldum og frá partafelagsskatti. Hesar inntøkur fara helst at halda fram við at vera megininntøkur hjá tí almenna. Fleiri møguleikar eru at breiðka skattagrundarlagið. Stórar skattainntøkur eru tó ikki eitt mál í sjálvum sær, tí eigur breiðkaða skattagrundarlagið ikki at verða nýtt til at økja um skattabyrðuna, men heldur partur av eini skattaumlegging, har t.d. inntøkuskatturin verður lækkaður í samsvari við tær øktu inntøkurnar, sum eitt breiðari skattagrundarlag gevur.</p>
<p>Skattagrundarlagið verður breiðkað við at leggja skatt á aktiv og á virksemi, sum í dag hava skattafyrimun fram um onnur líknandi aktiv ella virksemi, og við at leggja skatt ella gjald á vinnuøki, har atgongdin til vinnuna er125avmarkað av lóggávuverkinum. Mælt verður til at leggja skatt ella gjald á hesi økir:</p>
<p><em type="italic">Tilfeingisrenta: </em></p>
<p>Fyri at avmarka veiðitrýstið hevur taðalmenna í fleiri ár avmarkað talið á veiðiloyvum og fiskidøgum við at tilluta ávísum borgarum hesi rættindi. Tað er okkara fatan, at samfelagið, umframt vanliga partafelagsskattin, eigur at fáa sín part afturfyri, um tey latnu serrættindini geva óvanliga stóran vinning. Hetta er eisini galdandi í øðrum vinnum, t.d. alivinnuni, har tað krevst serlig loyvi at virka.</p>
<p>Nógv uppskot hava verið frammi, bæði av politikarum og av búskaparserfrøðingum, hvussu hetta skuldi verið sett í verk. Tvey grundleggjandi skattingaramboð verða skotin upp. Yvirskotsskattur og almenn uppboðssøla av fiskidøgum. Yvirskotsskattur kann vera rættara skatta amboðið, tí ein uppboðssøluskipan kann í longdini skapa miðsavnan av fiskidøgum heldur enn kapping.</p>
<p><em type="italic">Immateriellar ognir: </em></p>
<p>Hesar eru sjáldan skattskyldugur.</p>
<p>Einans vinningur av goodwill og fiskiloyvum er skattaður, men søla av t.d. leigusáttmálum, mjólkarkvotum, aliloyvum, patentrættindum og øðrum eru skattafrí. Mælt verður til at broyta skattalógina, so at vinningur av sølu av immateriellum ognum verður javnsett við sølu av øðrum ognum.</p>
<p><em type="italic">Vinningur av sølu av fastari ogn </em>(tó ikki av egnumbústaði): Sambært galdandi skattalóggávu verður vinningur av sølu av ogn ikki skattaður, um ikki aðrar ásetingar í skattalógini siga, at vinningurin skal skattast. Hesar ásetingar galda tá ið talan er um at selja bygningar,ið kunnu skattliga avskrivast sambært avskrivingaravtaluni, tá ið sølan fer fram sum ein partur av vinnuligum virksemi hjá seljaranum, og tá ið talan er um spekulasjón. </p>
<p>Í øðrum londum eru strangari reglur um skatting av fastari ogn enn í Føroyum. Mælt verður til at broyta lóggávuna, soleiðis at allur vinningur av sølu av føstum ognum verður skattskyldugur. Tó skal ásetingin um skattafrítøku av sølu av egnum bústaði, ið seljarin hevur átt í meiri enn tvey ár, verða óbroytt, tí m.a. umsitingarliga byrðan av at meta um søluvinningin er ov tung í mun til samfelagsliga fyrimunin av skattingini.</p>
<p>Skattabroytingin ber í sær, at søla av jørð, grundstykkjum og húsum, ið ikki eru egin bústaður, verða skattskyldug.</p>
<p>Tvey øki eru skattliga áhugaverd: <em type="italic">Fastognarskattur: </em></p>
<p>Fyrimunurin av fastognarskatti erm.a., at munurin millum at skatta sethúsaeigarar og leigarar hvørvur. Mælt verður til at kanna møguleikan fyri fastognarskatti.</p>
<p><em type="italic">Pensjónsøkið: </em></p>
<p>Ásetingarnar um pensjónsskatting áttu atverið eftirmettar.</p>
<p>Stuðul og skattafyrimunir til pensjónsuppsparing eru í skattaskipanini. T.d. eru pensjónsinngjøld ikki skattskyldug, kapitaluppsparing verður skattað 35%, tá hon verður útgoldin, og avkast av pensjónsuppsparing (rentur, vinningsbýti og kursvinningur) verður ikki skattað.126127</p>
<p>Størri pensjónsuppsparing gevur størri pensjónsskatt, sum kann verða við til at fíggja inntøkuskattin. Støddin á frádráttinum í inntøkuskattinum og skatturin á útgjaldinum eiga at verða havd í huga.</p>
<p>Stórar pensjónsuppsparingar hjá føroyingum standa í donskum pensjónsgrunnum, og verður leypandi avkastið av hesi uppsparing skattað í Danmark. Føroysk uppsparing eigur at verða skattað í Føroyum, og skattingarrætturin til føroyska pensjónsuppsparing í útlondum eigur at koma til Føroya.</p>
<p><em type="bold">Stuðul sjónligur á fíggjarlógini </em>Kostnaðurin av vinnuligum studningi er lítið sjónligur í almennum roknskapum. Ofta er hann lagdur inn í skatta- og avgjaldsfrádráttarskipanir heldur enn at verða útgoldin sum stuðul úr landskassanum. </p>
<p>Tað ger stóran mun í roknskaparliga gjøgnumskygninum hjá tí almenna, tí har stuðul verður bókaður sum útreiðsla, verða manglandi inntøkur (sum t.d. frádráttir)ikki bókaðar. Hóast stuðul og frádráttir í roynd og veru hava somu realbúskaparligu avleiðingar, so hevur tað eins stóran týdning hjá politikarum og borgarum at kenna avleiðingarnar av frádráttarskipanum og av stuðulsskipanum.</p>
<p>Fyri at fáa meira gjøgnumskygni verður fyri allar vinnuligar og sosialar frádráttarskipanir mælt til annan leistin at leggja frádráttin um til stuðul ella at seta frádrátt og stuðul á fíggjarlógina, so at frádráttarskipanir og stuðulsskipanir síggjast.</p>
<p>Eitt nú áttu barnafrádrátturin og frádrátturin til kapitalpensjónir at sæst á fíggjarlógini.</p>
<p><em type="bold">Tvískatting </em>Munagóðar skattaavtalur við onnur lond eiga at verða gjørdar fyri at minka um teir trupulleikar, ið standast av tvískatting, og skattligu reglurnar í Føroyum skulu gerast smidligari fyri at lætta um møguleikarnar hjá arbeiðsmegini at flyta um landamørk. </p>
<p>Kapitalmarknaður Føroyar verða ein liberalur kapitalmarknaður, har tað almenna avmarkar seg til at vera eftirlitsmyndugleiki, ið tryggjar, at marknaðurin altíð virkar væl</p>
<p><em type="bold">Soleiðis røkka vit málinum </em>Føroyska kapitalmarknaðinum tørvar ikki tær heilt stóru broytingarnar. Kapitalur hevur rímiliga frítt at fara út í heim og aftur, fíggjarøkið er regluskipað, og av tí at somu krøv verða sett føroyskum peningastovnum sum donskum, er álit á føroyska peningaheiminum. </p>
<p>Føroyskur virðisbrævamarknaður er settur á stovn. Virðisbrævamarknaðurin skal hava loyvi at menna seg eftir vanligum marknaðartreytum, og mælt verður frá, at tað almenna við stuðli ávirkar marknaðin, t.d. við at geva skattalættar, tá borgarar keypa partabrøv.</p>
<p>Menningarmøguleikar á føroyska kapitalmarknaðinum eru t.d. at gera tryggingar- og eftirlønarøkið frælsari. Hesi øki hava lógarásetingar, ið forða fyri, at fólk frítt kunnu keypa sær hesar tænastur uttanlands. Ein onnur forðing fyri veruligari kapping á eftirlønarmarknaðinum er, at bonusuppsparing ikki fylgir við, tá ið kundar skifta millum eftirlønarfeløg. Út frá einum marknaðaratliti er tí lítið, ið talar fyri, at verandi skipan er tann besta.</p>
<p>Mælt verður til at kanna tryggingar- og eftirlønarøkið við tí í hyggju at lætta um møguleikarnar hjá fólki at skifta eftirlønarfelag, har parturin hjá eftirlønartakaranum av kollektivu bonusupphæddini (Útjavningargrunninum) skal fylgja við, tá ið skift verður til annað felag uttan gjøld. Fyri at lætta um møguleikarnar hjá fólki at hava sína eftirløn uttanlands, skulu tey skattligu viðurskiftini vera greið, og skattainntøkurnar av pensjónsuppsparing vera í Føroyum.128129</p>
<p>Almenni bygnaðurin Lóggávan og almenna umsitingin verða miðvíst skipað soleiðis, at tey hóska til Føroyar. Tað almenna skal á besta hátt veita borgarum og fyritøkum góða og skjóta tænastu</p>
<p><em type="bold">Búskaparkarmarnir </em>Nýggj játtanarskipan verður sett í verk, har Landsstýrið í samráðingum fyri 1. mai á hvørjum ári, setur teir makrobúskaparligu karmarnar fyri fíggjarlógina. Inntøkur og útreiðslur hjá kommunum og almennum grunnum skulu ásetast, so at yvirskipað stýring er á almenna búskapinum. Almenni fíggjarkarmurin skal góðkennast í Løgtinginum. </p>
<p>Frá 1. mai til 1. oktober verða raðfestingar á rakstrarøkjunum ásettar í avtalaða karminum fyri betri at leggja fíggjarárið til rættis og hækka almenna tænastustigið.</p>
<p>Tá mannagongdin er broytt, so at samráðst verður um ein heildarfíggjarkarm, verður møguleiki at føra ein samskipaðan búskaparpolitikk. Dentur fer tí ikki einans at verða lagdur á úrslitið hjá landskassanum, men heldur á alla almenna búskapin. Hetta hevur týdning fyri konjunkturbúskapin, og tá raðfestast skal, hvussu nógv skal nýtast til ymsu økini.</p>
<p><em type="bold">Miðfyrisitingin savnað </em>Við at savna miðfyrisitingina fæst eitt breiðari og betri fakligt umhvørvi, samskiftismøguleikarnir verða betri og sostatt eisini vitanargrundarlagið, tá ið avgerðir skulu takast. Hølisviðurskifti eru ikki til at savna miðfyrisitingina í dag. Ein møguleiki er at gera ein heilt nýggjan bygning, ið kann hýsa miðfyrisitingini undir sama taki,og sum er bygdur til endamálið. Hóast ein slíkur bygningur er ein stór íløga, fæst partur av kostnaðinum innaftur, m.a. við at selja aðrar bygningar og við at spara í húsaleigu. </p>
<p><em type="bold">Umsitingarligu eindirnar fækkaðar </em>At minka um talið á umsitingarligum eindum tekur støði í tí sannroynd, at eindarkostnaðurin av almennum stovnum nærum altíð vil vera størri í Føroyum enn í øðrum londum, og tí er ein tilvitað tillaging ein fyritreyt, um Føroyar skulu vera millum fremstu lond í heiminum. Vit skulu skapa størri og sterkari eindir, ið kunnu megna skiftandi avbjóðingar í nútímans samfelagnum. Eitt miðvíst arbeiði eigur at verða gjørt fyri at leggja saman ella at samansjóða almennar stovnar. Mett verður, at eitt rímiligt minstamark á stovnseindum er um 15-20 starvsfólk. </p>
<p><em type="bold">Lóggávan tillagað </em>Skal almenna fyrisitingin fullnýta sína orku krevst eitt einfalt lógarverk, sum gevur ofta líka góða rættarstøðu sum eitt torskilt lógarverk, m.a. av tí at borgarin hevur lættari við at skilja, hvørji rættindi og hvørjar skyldur, lóggávan gevur. Minni arbeiðsorka krevst til at umsita lóggávuna, bæði hjá tí almenna, borgarum og fyritøkum. </p>
<p>Lógarverkið kann gerast nógv greiðari, eitt nú almannalóggávan, skúlalóggávan og persóndátulóggávan eru dømi um umsitingartunga lóggávu.</p>
<p>Á altjóða økjum kann verða neyðugt at víkja frá regluni um einfalda lóggávu.</p>
<p>Altjóða lóggáva eigur tó bert at verða sett í verk, um tað er neyðugt fyri at røkka ávísum endamáli. Endamálið skal vera greitt og ein meting gerast, um neyðugt er atseta fulla lóggávu í verk, ella um endamálið kann verða rokkið við minni víðfevndum ásetingum.</p>
<p>Mælt verður til at gjøgnumganga alla lóggávu, at endurskoða og raðfesta eftir, hvussu umsitingartung lóggávan er, og at samskipa hana. Alt tað, sum kann vera eins, skal gerast eins, t.d. umsóknarfreistir, skjalprógvan, kærufreistir, mannagongdir, eftirlit, umsjón o.s.fr.</p>
<p>Nýggj lóggáva eigur frá ólavsøku 2007 at verða umsitingarliga og løgfrøðiliga eftirkannað. Endamálið er at stuðla stjórnarráðunum í at einfalda nýggju lóggávuna sum mest, og at lóggeva innlit í umsitingarligu avleiðingarnar og aðrar skipanarhættir.</p>
<p><em type="bold">Mál- og avriksstýring í landsfyrisitingini </em>Fyri at gera fyrisitingina virknari, skal mál- og avriksstýring setast í verk fyri allar almennar stovnar. Tað fer at gera stýringina av almenna virkseminum munabetri og meiri málrættaða. </p>
<p>Mál- og avriksstýring verður sett í verk, við at stovnar á hvørjum ári gera sáttmálar við stjórnarráð um, hvørji mál skulu røkkast næsta árið. Í sáttmálanum skulu standa mál fyri, hvat stovnurin ætlar at avrika, so tað gerst greitt, hvat fæst burtur úr játtanini. Á hvørjum ári verður farna árið eftirmett, og hugt verður at, um tey settu málini vóru gjøgnumførd.</p>
<p>Fyrimunirnir við mál- og avriksstýring eru fleiri: <em type="italic">Skaptar verða fyritreytir fyri, at alment virksemi verður rikið munadygt: </em></p>
<p>Játtanarskipanin í dag (fíggjarlóg o.a.)leggur ikki upp til, at ein skal røkka útgreinaðum úrsli-130131tum, hvørja ferð játtan verður latin, men heldur at stovnurin innan ávísar óformligar rammur ger av, hvussu játtanin skal nýtast. Sáttmálastýring er í stuttum, at farið verður frá játtanarstýring til avriksstýring. Ljós verður sett á úrslitið hjá stovninum heldur enn bara at halda játtanina.</p>
<p><em type="italic">Bøta um samskiftið við brúkaran: </em></p>
<p>Ein týðandi partur avarbeiðinum hjá nógvum stovnum er at samskifta við brúkarar av almennum tænastum. Við avrikssáttmálum verður tað natúrligt, at nøgdsemið hjá viðskiftafólkunum verður eitt týðandi mát, tá ið avrikið verður eftirmett.</p>
<p><em type="italic">Økja um innlitið í virksemið hjá stovninum: </em></p>
<p>Við avriks-sáttmálum skulu stovnar greiða frá, hvørjum málum teir arbeiða við. Skal bera til at eftirmeta avrikini hjá stovninum, skal krav vera um, at stovnar vísa opinleika um virksemi sítt. Tað fer at økja um innlitið í stovnin og fer at geva borgarum betri møguleika at meta um, hvørt stovnurin røkkur sínum máli.</p>
<p><em type="italic">Bøta um samskiftið millum stjórnarráð og stovn: </em></p>
<p>Mál-og avriksstýring verður gjørd sum sáttmáli millum stovn og avvarðandi stjórnarráð. Samskiftið millum stjórnarráð og stovn fer at taka útgangsstøði í sáttmálanum og teimum úrslitum, sum stovnurin skal røkka, eins og eftirlit stjórnarráðsins við stovninum verður grundað á, at málini í sáttmálanum skulu røkkast.</p>
<p>Fyrstu mál- og avrikssáttmálarnir verða gjørdir í 2007, og í 2010 hava allir landsstovnar mál- og avrikssáttmálar.</p>
<p><em type="bold">Strategisk førleikamenning sett í verk fyri alla landsfyrisitingina </em></p>
<p>Tað almenna tekur sær av einum stórum parti av kjarnuuppgávunum í vælferðarsamfelagnum. Skal tað almenna megna tær avbjóðingar, ið eru fyri framman, er umráðandi at hava góð og dugnalig starvsfólk. Ein fortreyt fyri hesum er, at almennu stovnarnir eru góð og mennandi arbeiðspláss, har fólk vil arbeiða og trívist.</p>
<p>Førleikamenningin tekur støði í málum og uppgávum hjá stovninum. Við støði í hesum ger leiðslan sær eina mynd av, hvørjar førleikar starvsfólkini eiga at hava í dag og í framtíðini. Saman við starvsfólkunum eiga stovnarnir at seta ítøkilig mál og ætlanir fyri, hvussu tey kunnu mennast.</p>
<p>Menningarætlanir fyri starvsfólk eiga at verða gjørdar í samsvari við tær avtalur um skipaða og strategiska førleikamenning, ið flestu fakfeløg á almenna arbeiðsmarknaðinum hava gjørt við Fíggjarmálaráðið.</p>
<p>Í 2007 verður ein eftirmeting gjørd, hvussu arbeitt verður við førleikamenning í almennu umsitingini í dag. Í 2008 verður sett í verk ein ráðgevingarskipan, har stovnsleiðarar kunnu leita sær ráð og leiðbeining um, hvussu teir á besta hátt kunnu arbeiða við miðvísari førleikamenning.</p>
<p>Býtið millum alment og privat Allar samfelagsligar uppgávur skulu loysast soleiðis, at størst møgulig virði verða skapað. Tað almenna skal røkja tær uppgávur, ið eru neyðugar fyri at tryggja vælferðarsamfelagið. Harumframt skal tað almenna hava eftirlit við, at fyritøkur lúka krøv um arbeiðsumstøður, dálkingarvanda, kappingarreglur og tílíkt. Tað privata tekur sær av teimum økjum, ið best kunnu røkjast eftir marknaðartreytum</p>
<p>Vinnuligt virksemi verður best rikið eftir marknaðartreytum. Tað almenna skal ikki leggja seg út í raksturin av marknaðarligum virksemi. Uppgávan hjá tí almenna er at seta karmarnar fyri vinnulívinum og røkja tær eftirlitsuppgávur, ið eru ásettar. At tað almenna beinleiðis leggur seg út í privat marknaðarvirksemi verður mett at vera óheppið. Hóast nógv er broytt á hesum øki síðan sjeyti- og áttatiárini, er enn ávíst alment virksemi á privata marknaðinum. Rættast var, at tað almenna fór burtur úr hesum virksemi.</p>
<p><em type="bold">Einskiljingartilgongdin framd innan trý ár </em>Landið eigur í dag fleiri fyritøkur, ið virka í kapping á privata marknaðinum. Mælt verður til, at hesar fyritøkur verða seldar privatum. Gongd er longu í tilgongdini at einskilja fleiri av almennu fyritøkunum, og týdningarmikið er at halda fast við hesa tilgongd. Mælt verður tí til, at partabrøv landsins í m.a. Føroya Banka, Atlantsflogi, Føroya Lívstrygging og Føroya Tele verða seld fyri árslok 2009, tó við fyriliti fyri, at landið fær sum mest burturúr. </p>
<p>Mælt verður harafturat til, at inntøkurnar av einskiljing-unum verða nýttar til at gjalda niður almenna skuld, m.a. við tí í hyggju at lata lægri rentuútreiðslur fíggja skattalækkingina, sum mælt verður til í brotinum »Skatta- og avgjaldsskipanir«.</p>
<p><em type="bold">Almennnar fyritøkur og stovnar, hvørs virksemi verður betur rikið eftir vanligum marknaðartreytum, verða einskildar </em>Mælt verður til at einskilja m.a. Jarðargrunnin og Húsalánsgrunnin, so at tað almenna við virksemi sínum í hesum grunnum ikki ávirkar býtið av arbeiðsmegi og kapitali millum vinnuøkir. Kannað eigur at verða, hvørjir aðrir stovnar høvdu verið betur riknir eftir vanligum marknaðartreytum, og síðan at einskilja teir. Frátikið skal tó verða tað virksemi, sum gjørt verður av sosialum orsøkum. Inntøkurnar, sum stava frá einskiljingini av hesum grunnum og stovnum, skulu verða nýttar til at gjalda niður almenna skuld og harvið fíggja ein lægri inntøkuskatt. </p>
<p><em type="bold">Almenn øki útveitt </em>Møguleikin fyri at útveita ein part av almenna virkseminum á økjum, har kapping kann tryggjast millum veitarar, ella á økjum, sum krevja servitan, sum ikki er tøk hjá tí almenna, skal kannast. Dømi um øki, ið eru útveitt aðrastaðni, eru reingerð og rakstur og umsiting av tólbúnaði og ritbúnaði. </p>
<p><em type="bold">Vinnurekandi sjálvsognargrunnar kannaðir </em>Vinnurekandi grunnar og grunnalíknandi feløg hava almikla ávirkan á føroyskt vinnulív og standa fyri einum stórum parti av tí kapitali, sum er bundin í vinnulívinum. Mátað eftir eginpeningi, eiga hesir1 á leið 2,9 milliardir1321 </p>
<p>T.e. serliga Ognarfelag Tryggingartakaranna, Sparikassagrunnurin, Norðoya Sparikassi, Framtaksgrunnurin, Føroyagrunnurin og</p>
<p>Suðuroyargrunnurin. Fíggingargrunnurin frá 1992 er ikki við í hesi uppgerð, av tí at hann væntandi verður niðurkapitaliseraður.133kr., sum í stóran mun eru settar í føroysk virði. Støddin á grunnunum ger, at teir eru av týdningarmestu pørtunum í vinnulívinum.</p>
<p>Afturímóti vanligum vinnufeløgum hava grunnar ongan uttanhýsis eigara, sum hevur eftirlit við leiðslu og nevnd, so at kapitalurin verður troyttur. Viljin til at taka váðar í slíkum grunnum kann vera øðrvísi enn hjá øðrum feløgum, og tað kann vera ein trupulleiki.</p>
<p>Tann serligi ognarbygnaðurin og tann ávirkan, sum hesir grunnar hava á samfelagið, gera, at leikluturin hjá hesum grunnum í samfelagnum eigur at verða kannaður, og uppaftur betri, at uttanhýsis eigarar stýrdu teimum feløgum, sum grunnarnir eiga.</p>
<p>Býtið millum land og kommunur Kommunurnar verða færri og størri, so at tær sjálvstøðugt kunnu røkja tær uppgávur, teimum eru álagdar. Uppgávur verða loystar, har tær verða røktar best samfelagsliga sæð. Ein skipan, har kommunurnar innan fyri ásettar karmar hava frælsi og ábyrgd at skipa egin viðurskifti. Ábyrgdarbýtið millum land og kommunur skal vera greitt. Uppgávur skulu loysast so nær borgaranum sum gjørligt</p>
<p><em type="bold">Kommunali bygnaðurin skal endurskipast </em>Talið á kommunum skal minkast niður í 7. Tey nýggju kommunustýrini taka við 1. januar 2009. </p>
<p>Í dag eru 34 kommunur í landinum, av teimum hava 5 færri enn 100 íbúgvar, og bert 3 hava fleiri enn 2.000 íbúgvar. 1. januar 2009 skulu vera 7 kommunur. Tær kommunur, ið ikki hava gjørt avtalu um at leggja saman, tá ið eitt ár er eftir av verandi kommunuvalskeiði, verða samanlagdar við lóg. Á kommunuvalinum 11. november 2008 verða vald 7 nýggj kommunustýri at taka við 1. januar 2009.</p>
<p>At skerja talið á kommunum er ikki eitt mál í sjálvum sær, men við 7 kommunum verða kommunueindirnar munandi størri enn nú. Kommunurnar fáa størri og fjølbroyttari inntøkugrundarlag og størri fíggjarliga orku. Kommunurnar fáa betur nøkta staðbundna tørvin og ynskir borgarans, og tænastustøðið gerst fjølbroyttari. Við størri kommunalum eindum er lættari hjá kommunum at fáa sær tann neyðuga fakliga førleikan, styrkja umsitingina og skipa seg soleiðis, at tilfeingið verður gagnnýtt sum best.</p>
<p><em type="bold">Gjørd verður ein tíðarbundin raðfesting av, hvussu uppgávu- og ábyrgdarbýtið millum land og kommunur verður greitt </em></p>
<p>Á nógvum økjum er ógreitt uppgávu- og ábyrgdarbýti millum land og kommunur. Nevnast kunnu t.d. eldraøkið, forsorgarøkið, tey heimleysu, primera heilsutænastan, hvíldarheimið Naina, fólkaskúlaøkið, kvøldskúlaøkið, musikkskúlaøkið, bókasavnsøkið, matvøruøkið og havnarøkið.</p>
<p>Ein ítøkilig raðfestingaravtala verður gjørd við kommunufeløgini, har ásett verður, hvørji øki verða løgd til kommunurnar, og í hvørjari raðfylgju. Henda raðfestingaravtala skal verða gjørd í góðari tíð, áðrenn kommunuvalið 2008 og skal tryggja, at vit í seinasta lagi í 2015 hava eitt greitt uppgávu- og ábyrgdarbýti millum land og kommunur.</p>
<p>Við at leggja øki til kommunurnar at umsita, verður umsitingar- og eftirlitsmyndugleikin hjá landinum í fleiri førum atskildur, og meiri orka verður hjá landsumsitingini at gera yvirskipaðar lógarkarmar og at hava eftirlit við, at kommunur umsita uppgávur sínar innan fyri ásettar karmar.</p>
<p><em type="bold">Millumkommunal útjavningarskipan </em>Við støði í teirri meginreglu, at kommunurnar skulu vera javnsettar at røkja uppgávur sínar, er neyðugt at leggja upp fyri ójavnanum í fíggjarviðurskiftunum. Við eini javningarskipan verður miðað eftir, at allar kommunur eru fíggjarliga førar fyri at loysa tær kommunalu uppgávurnar, sjálvt um umstøðurnar hjá teimum ikki eru tær somu. Á henda hátt slepst undan ov stórum muni íkommunuskattaprosentinum, tó so, at ein ávísur munur altíð fer at vera, alt eftir, hvussu kommunurnar leggja tænastustigið. Innihaldið í kommunalu skipanini er júst grundfest í, at kommunurnar hava møguleika at laga kostnaðarstigið og tænastuna eftir staðbundnu ynskjum borgaranna. Endamálið er tí ikki at tryggja, at kommunurnar eru eins, men at tær hava samlíkar umstøður at røkja lógarásettu uppgávurnar. Munur í inntøkugrundarlagi og útreiðslutørvi ger, at ymiskt er, sum kommunurnar eru fyri. </p>
<p>Talan er sostatt ikki um at javna allan ójavna, men ein part. At áseta eitt javningarprosent er ein politiskur spurningur, og hyggja vit t.d. at hinum Norðurlondunum, javna tey ikki eins. Umráðandi er tó, at hetta verður gjørt samstundis, sum kommunurnar verða skipaðar í færri eindir, og ikki við verandi kommunuskipan.</p>
<p><em type="bold">Uppgávur loysast so nær borgaranum sum gjørligt. Allar lógarásettar, kommunalar uppgávur røkjast innan fyri kommunumark </em>Støðan í dag er, at á øllum økjum, har uppgávubýtið er ógreitt, fylgjast avgerð og fíggjarlig ábyrgd ikki. Dømi er eisini um, at øki er lagt til kommunurnar, har smærri kommunur hava fingið álagt lógarbundið samstarv fyri at røkja uppgávuna. </p>
<p>Málið um, at avgerð og fíggjarlig ábyrgd skulu fylgjast, merkir, at er ein uppgáva kommunal, so skulu kommunurnar fíggja uppgávuna, men er talan um landsuppgávu, skal landið fíggja hana. Hetta hevur við sær, at bara tey, ið taka avgerðir, kunnu taka á seg fíggjarligu ábyrgdina av avgerðunum. Tryggjast skal, at tey, ið hava134135ábyrgdina, ikki kunnu sleppa sær undan henni við einki at gera, ella leggja útreiðslur á onnur við at lata standa til. Tá uppgávur og ábyrgd fylgjast, kann borgarin betur skyna á, hvat tað kommunala virksemið í roynd og veru kostar. Við hesum kann borgarin seta strangari krøv til nýtsluna av skattakrónum sínum.</p>
<p>Ein onnur avleiðing av ógreiðum heimildar- og ábyrgdarbýti er, at trupult kann vera at heildarstýra við bestu tilfeingisnýtslu í hyggju. Sum dømi kunnu nevnast skúlaøkið og eldraøkið. Á skúlaøkinum taka kommunurnar avgerð um karmar og undirvísingartilfar, og landið tekur avgerð um undirvísingina. Í gerandisdegnum hanga hesi viðurskifti tó neyvt saman, og tí er umráðandi at síggja tey í eini heild fyri at fáa bestu nyttu burtur úr teimum íløgum, ið verða gjørdar á økinum. Á eldraøkinum vísa royndir aðrastaðni okkum, at stórur vinningur er í at hava eldraøkið í eini heild, t.e. at leggja innihald og bygging til rættis undir einum. Í dag verður mangan bygt á eldraøkinum út frá møguleikanum at fáa stuðul heldur enn út frá rakstrardyggum samanhangi. Og hóast hugsanir um samanhang hava verið, er raksturin eisini bundin av raðfestingum hjá øðrum myndugleika enn tí, sum byggir.</p>
<p><em type="bold">Uppgávur, sum kommunurnar ikki kunnu loysa nóg væl sjálvar, skal landið varða av </em>At lógarásettar, kommunalar uppgávur skulu røkjast innan fyri kommunumark, merkir, at tað bara skulu vera uppgávur, sum kommunurnar kunnu loysa sjálvstøðugt, ið verða lagdar til teirra. Kunnu tær ikki tað, skal landið røkja tær. Samstundis kunnu kommunur tillaga uppgávurnar eftir egnum tykki innan fyri ásettar karmar. </p>
<p>Hugtakið kommunusamstarv kann verða býtt sundur í felagskommunalt samstarv við fyriskipanarligum bygnaði og felagskommunalt samstarv uttan fyriskipanarligan bygnað.</p>
<p><em type="bold">Avgerð og fíggjarlig ábyrgd fylgjast </em>Viðvíkjandi felagskommunalum samstarvi við fyriskipanarligum bygnaði verður sett á stovn sjálvstøðug fyriskipan, sum samstarvandi kommunurnar síðan leggja myndugleika sín til. Slíkt samstarv er á ein hátt í andsøgn við tað staðbundna sjálvstýrið, við tað at møguleikin hjá kommununum at raðfesta uppgávurnar minkar munandi, av tí at bæði tilfeingi og myndugleiki verða latin hesi sjálvstøðugu fyriskipan at røkja. Tílíkt samstarv er heldur ikki í samljóði við fólkastýrið, við tað at leiðslan í felagskommunala samstarvinum verður vald óbeinleiðis av kommunustýrunum. Tessvegna fær borgarin bert óbeinleiðis ávirkan á tær avgerðir, ið tiknar verða, og samstarvsleiðslan stendur bert óbeinleiðis til svars mótvegis borgarunum. Meginreglan um, at uppgávuog ábyrgdarbyrðan skulu fylgjast, verður eisini brotin. Uppgávan verður latin samstarvinum, tó at kommunurnar hava endaligu fíggjarábyrgdina. </p>
<p>Felagskommunalt samstarv eigur tí bert at vera eitt ískoyti til ein endurskipaðan, kommunalan bygnað. Harafturímóti er einki til hindurs fyri felagskommunalum samstarvi uttan fyriskipanarligan bygnað. Kommunusamstarv av hesum slagi kann snúgva seg um keyp og sølu av tænastum og samskipan, har veruligar avtalureglur galda.136</p>
<p><em type="bold">Kommunali búskapurin skal vera gjøgnumskygdari og sambæriligari </em></p>
<p>Á kommunalroknskaparliga økinum er støðan í dag tann, at ov fáar og ov breiðar ásetingar eru um økið. Hvør einstøk kommuna hevur breiðar møguleikar at gera ásetingar, ið bróta frá ásetingunum hjá øðrum kommunum, og tí er torførari enn neyðugt at samanbera útreiðslustigið hjá ymsu kommunum. Tí er ringt at fáa eina heildarfatan av tí kommunala økinum.</p>
<p>Fyri at bøta um búskaparstýringina á økinum, verður mælt til at gera neyvar og strangar felagsreglur fyri kommunala roknskaparøkið, so at lættari verður at samanbera ymsar eindarkostnaðir hjá einstøku kommununum. Harvið kann ein eisini ala fram ein meiri tilvitaðan hugburð um at gagnnýta kommunala tilfeingið sum best.</p>
<p>Av tí at kommunali geirin í stødd er um ein triðing av landinum og tí hevur rættiliga stóran týdning fyri stýringina av almenna búskapinum, skal harumframt vera lætt at samanbera við landsbúskapin. Allir kommunalir roknskapir skulu tí hava greiðar felagsásetingar um roknskaparuppstilling sum gera, at kommunalir roknskapir fáa felags kontustreingir og felags ásetingar um bókføring, ið kunnu sammetast við tær hjá landinum.</p>
<p>Gerast skal ein fíggjarskipan, sum kommunur antin skulu nýta ella regluliga fráboða til. Ein sovorðin skipan skal tryggja, at almenn fíggjarhagtøl skjótt kunnu fáast til vegar, at kommunali geirin er gjøgnumskygdur, og at eitt greitt samanberingargrundarlag fæst millum kommunurnar sínámillum og millum kommunurnar og landið. Henda raðfesting av kommunalu fíggjarskipanini er m.a. grundað á, at gjøgnumskygni og sambæri í kommunala geiranum eru fyritreytir fyri, at fleiri økir kunnu leggjast út til kommunurnar, samstundis sum hetta eisini verður grundarlag undir eini javningarskipan millum kommunur.137</p>
<p>Hesi vóru í strategibólkinum fyri samfelagsbygnað:</p>
<p>Petur Alberg Lamhauge, aðalstjóri, Fíggjarmálaráðið, formaður Ingibjørg Berg, trivnaðarstjóri, Tórshavnar býráð Søren L. Bruhn, stjóri, Suðuroyar Sparikassi Gunvør Balle, fulltrúi, Løgmansskrivstovan Klaus Rasmussen, grannskoðari, P/F Rasmussen og Weihe Hilmar Høgenni, deildarstjóri, Innlendismálaráðið Una Joensen, fulltrúi, Fíggjarmálaráðið Terji Petersen, fulltrúi, Fíggjarmálaráðið Birgit Ottosen, fulltrúi, Fíggjarmálaráðið Bjarni Mortensen, fulltrúi, Fíggjarmálaráðið</p>
<p xml:lang="dan">G r u n d a r s t e i n u r</p>
<p xml:lang="dan">I N F R A K E R V I139</p>
<p>Innihaldsyvirlit</p>
<p>Aðalmál . . . . . . . . . . . . . . . . . . . . . . . . . . . . . . . 141 Samandráttur . . . . . . . . . . . . . . . . . . . . . . . . . . . 141 Yvirskipað strategi: skjótt, smidligt og dygdarligt . . . . . . . . . . . . . . . . . . . . . 142</p>
<p>Ferðatíðir . . . . . . . . . . . . . . . . . . . . . . . . . . . 142 Flutningsháttur . . . . . . . . . . . . . . . . . . . . . . . 142 Samskipan av flutningsháttum . . . . . . . . . . . 143 Pendlan . . . . . . . . . . . . . . . . . . . . . . . . . . . . 143 Uttanlandsflutningur . . . . . . . . . . . . . . . . . . . 143</p>
<p>Mál . . . . . . . . . . . . . . . . . . . . . . . . . . . . . . . . . . . 144</p>
<p>Gera høvuðsvegakervi . . . . . . . . . . . . . . . . . 144 Ítøkiligar ætlanir fyri vegakervið. . . . . . . . . . . 145 Ítøkiligar ætlanir fyri sjóleiðirnar . . . . . . . . . . 146 At umskipa felagsferðsluna. . . . . . . . . . . . . . 147 Betri møguleikar at ferðast ímillum. . . . . . . . 150 Uttanlandsflutningur . . . . . . . . . . . . . . . . . . . 151</p>
<p>Atlit . . . . . . . . . . . . . . . . . . . . . . . . . . . . . . . . . . . 153</p>
<p>Ferðslutrygd . . . . . . . . . . . . . . . . . . . . . . . . . 153 Vegirnir tryggari . . . . . . . . . . . . . . . . . . . . . . . 153 Umhvørvið . . . . . . . . . . . . . . . . . . . . . . . . . . 154 Nyttuvirðið fyri samfelagið . . . . . . . . . . . . . . 156141</p>
<p>Samandráttur Eitt smidligt infrakervi er ein treyt fyri kappingarføri og evnunum at tillaga seg sum samfelag. Infrakervið hevur fyrst og fremst alneyðugan týdning fyri vinnulívið, útboðið av arbeiðsplássum, búsetingarmynstrið, heilsuøkið, útbúgvingarmøguleikarnar, trivnaðin og menningina í einum samfelag, har persónligu sambondini ofta eru spjødd um stór øki.</p>
<p>Flutningskervið skal vera eitt tilboð til øll, uttan mun til aldur ella arbeiðsføri.</p>
<p>Missiónin er at skapa flytføri og framkomuleika – at koma lættari og skjótari fram. Tá ið missiónin verður framd, skal ein hava fyrilit fyri ferðslutrygd, umhvørvi og nyttuvirðinum fyri samfelagið.</p>
<p>Parturin »Føroyar – ein býur«, fevnir um infrakervið innanlands og uttanlandsflutning.</p>
<p>Yvirskipaða strategiin er: skjótt, smidligt og dygdarligt. Harafturat eru strategiir lagdar fyri ferðatíð, flutningshátt, pendlan og uttanlandsflutning.</p>
<p>Málini eru at menna infrakervið, bæði tað ítøkiliga so sum vegir, tunlar, havnir og ferjur, og tað óítøkiliga so sum at umskipa felagsferðsluna og at gera ætlanir fyri pendlaramót, pendlaraportal, skrásetingargjald og tílíkt.</p>
<p>Somuleiðis eru sett mál fyri infrakervið til uttanlandsflutning, t.e. mál, sum viðvíkja havna- og flogvallarviðurskiftum.</p>
<p>Fyri atlitini ferðslutrygd og umhvørvi eru somuleiðis orðað mál og strategiir.</p>
<p><em type="bold">Missión </em>At skapa møguleikar fyri flytføri og framkomuleika – at koma lættari og skjótari fram. </p>
<p>Endamálið við infrakervinum er flytføri – tað at kunna ferðast stað úr stað – og framkomuleikin, sum er dygdin á ferðini, t.e. ferðatíðin og smidleikin. Samstundis mugu vit tó hava í huga, hvørja ávirkan betri flytføri og framkomuleiki hava á ferðslutrygdina, umhvørvið og nyttuvirðið fyri samfelagið í mun til útreiðslurnar.</p>
<p>Fíggjarligur vøkstur hevur við sær vaksandi vælferð og flutningstørv. Vaksandi ferðslan og krøvini til flytføri og framkomuleika hava við sær mong krøv um trygd og umhvørvi.</p>
<p><em type="bold">Føroyar – ein býur </em>Tað ber tann vegin, at nógv savnast í og um Havnina. Betri ferðamøguleikar kunnu viga upp ímóti hesum ráki. Málið er, at við støði í verandi bústaðarmynstri skulu vit gera eitt alment infrakervi, sum kann loyva fólki at búseta seg og arbeiða har, tað helst vil. </p>
<p>Infrakervið skal vera smidligt, so at ein sleppur ímillum, tá ið tørvur er. Hetta gerst best við føstum sambandi við miðstaðarøkið, og slíkt samband skal verða gjørt, har tað loysir seg samfelagsliga, eisini við framtíðarútlitum í huga.</p>
<p>Aðalmál Góðir ferðamøguleikar skulu stuðla upp undir og tryggja menning og trivnað í Føroyum. Infrakervið skal vera soleiðis háttað, at lætt, trygt og ódýrt er hjá øllum at ferðast bæði innanlands og í útlond142</p>
<p>Í dag hava 86% fast vegasamband við høvuðsstaðin, og við góðum ferðamøguleikum kunnu allar Føroyar verða roknaðar sum miðstaðarøki. Miðast skal ímóti, at ferðatíðin til Havnar svarar til ferðatíðir í størri býum. Samstundis eiga vit at menna infrakervið uttan um Havnina fyri at tryggja, at fyrimunirnir við góðum infrakervi til høvuðsstaðin ikki verða til fánýtis orsakað av orkuføristrupulleikum uttan um býin. Tí eru flest allar ferðatíðir ásettar við Havnini í huga.</p>
<p>Bera vit okkum saman við útheimin, eru Føroyar ein útjaðari, og tí er neyðugt við í minsta lagi einum staði, ið hevur somu tilboð, tænastur og veitingar sum umheimurin. Neyðugt er at hava ein stórstaðardám til tess at fáa og fasthalda skikkaða arbeiðsmegi í Føroyum.</p>
<p>Verður alt landið sum ein býur, verður samleikin samsvarandi, og hugsað verður ikki um, hvar íløgur og umráðandi funktiónir skulu vera, men at tær eru tøkar. Soleiðis kann sleppast undan ovuríløgum.</p>
<p>Fyri at fremja málið »Føroyar – ein býur,« eru fleiri strategiir orðaðar fyri infrakervið innanlands og uttanlandsflutning, og sett eru mál í sambandi við hesar strategiir.</p>
<p type="listitem">Yvirskipað strategi: skjótt, smidligt og dygdarligt</p>
<p type="listitem">Ferðatíðir</p>
<p type="listitem">Flutningshættir</p>
<p type="listitem">Samskipan av flutningshættum</p>
<p type="listitem" xml:lang="dan">Pendlan</p>
<p xml:lang="dan">Uttanlandsflutning</p>
<p type="listitem">Ferðatíðir Fyri at fremja málið um, at alt landið skal vera ein býur, eru ferðatíðin og smidleikin – at sleppast kann ímillum, tá ið tørvur er – meiri umráðandi enn frástøðan í kilometrum.</p>
<p type="listitem">Ferðatíðin til Havnar skal í mesta lagi vera 1 tíma, har landfast er</p>
<p type="listitem">Ferðatíðin til Havnar skal í mesta lagi vera 11/2 tíma, har landfast ikki er (Suðuroyggin undantikin)</p>
<p type="listitem">Ferðatíðin til Havnar skal í mesta lagi vera 21/2 tíma úr øllum støðum í Suðuroy</p>
<p type="listitem">Ferðatíðin til umráðandi virksemi sum handlar, læknahjálp og postavgreiðslu skal vera í mesta lagi 1/2 tíma</p>
<p>Ferðatíðin úr Havn á flogvøllin skal í mesta lagi vera 1/2 tíma</p>
<p>Flutningsháttur Eitt smidligt infrakervi styðjar upp undir búseting, vinnu og virksemi í einum øki. Smidleikin er bestur við føstum sambandi, so tað slepst ímillum eftir tørvi. Felagsferðsla143er ikki eins smidlig og privatferðsla, men høgur túratíttleiki vigar nakað upp ímóti hesum.</p>
<p type="listitem">Ferðslumynstrið  á eini farleið er avgerandi fyri, hvør flutningsháttur hóskar best til farleiðina, tað verið seg stór ella smá akfør, felagsferðslu ella privatferðslu, sjóvegis ella loftvegis flutning. Umráðandi er, at tey flutningsfør, sum tørvur er á, kunnu nýta farleiðina.</p>
<p type="listitem">Nýttur skal verða tann flutningsháttur, ið hóskar best til tørvin á farleiðini</p>
<p type="listitem">Krøvini til fólkaflutning og farmaflutning eru ymisk, tí kunnu tey verða sundurskild</p>
<p type="listitem">Stór akfør skulu kunna koyra til allar bygdir, har vegasamband er1</p>
<p>Infrakervið skal vera smidligt, so til ber at ferðast eftir tørvi</p>
<p type="listitem">Samskipan av flutningsháttum Felagsferðslan verður skipað soleiðis, at allir borgarar hava møguleika at ferðast  ómakaleyst millum øll  øki. Felagsferðslan hevur ávísar fyrimunir, privatferðslan aðrar, og fyri at skipa hetta í eina heild, skulu felagsferðslan og privatferðslan samskipast, so at tær stuðla hvør aðra.</p>
<p type="listitem">Felagsferðslan skal samskipast, so at lætt er at skifta frá einum flutningshátti til annan</p>
<p type="listitem">Felagsferðslan skal samskipast, so at bíðitíðin millum ymisku flutningsførini er stutt</p>
<p type="listitem">Felagsferðslan skal hava sersømdir, t.d. í gjaldstunlum</p>
<p type="listitem">Ferðaætlanin skal vera smidlig, serliga á smáu sjóvleiðunum</p>
<p type="listitem">Felagsferðslan skal samskipast, bæði  í sjálvari sær og við privatferðsluna</p>
<p type="listitem">Tilkalliskipan skal vera á smærri farleiðum á landi og sjógvi, umframt til tyrluflutning</p>
<p>Tað skal bera til at bíleggja pláss við felagsferðsluni</p>
<p type="listitem">Pendlan At hava tíðarhóskandi pendlaramøguleikar kann stuðla verandi bústaðarmynstri og vøkstrinum í ymisku økjunum. Er lætt at ferðast  ímillum, er høgligari hjá  fólki at seta búgv langt frá arbeiðsplássinum, og tí er pendlan ein strategi fyri at fremja málið um, at alt landið skal vera ein býur. Hugsast skal eisini um slíka ferðslu millum Føroyar og útlond, so at fólk kann búgva her, men arbeiða uttanlands og øvugt.</p>
<p type="listitem">Góðir møguleikar skulu vera at ferðast millum bústað og arbeiðspláss, bæði innanlands og uttanlands</p>
<p>Pendlanin skal samskipast, so at hon hevur bæði almenna og privata felagskoyring</p>
<p type="listitem">Uttanlandsflutningur Við alheimsgerðini er samstarv um landamørk grundarlagið undir menning, og tí eru flutningsmøguleikarnir út í heim neyðugari enn nakrantíð.</p>
<p type="listitem">Kostnaðurin at ferðast millum Føroyar og útheimin skal alsamt minka</p>
<p type="listitem">Flogvallarviðurskiftini og flogferðsluviðurskiftini skulu vera soleiðis háttað, at tey stimbra smidligar og ódýrar flutningsmøguleikar</p>
<p>Ferðamøguleikarnir í útlond skulu vera sambæriligir við ferðamøguleikarnar í grannalondunum1</p>
<p type="listitem">Til Sandvíkar fara stór akfør tó ikki at kunna koyra áðrenn 2015.144</p>
<p type="listitem">Møguleiki skal vera fyri kappingarførum farmaflutningi loftvegis</p>
<p>Havnaløgini skulu vera soleiðis, at ongar forðingar eru fyri innflutningi og útflutningi av vørum, og tey skulu stimbra møguleikarnar at bjóða Føroyar fram sum tilfeingisdepil</p>
<p type="listitem">Mál</p>
<p type="listitem">Gera høvuðsvegakervi</p>
<p type="listitem">Ítøkiligar ætlanir fyri vegakervið</p>
<p type="listitem">Ítøkiligar ætlanir fyri sjóleiðinar</p>
<p type="listitem">At umskipa felagsferðsluna</p>
<p type="listitem">Betri møguleikar at ferðast ímillum</p>
<p>Uttanlandsflutningur</p>
<p>Gera høvuðsvegakervi Endamálið við at gera eitt høvuðsvegakervi er at knýta saman ymisku økini í landinum, og dentur skal verða lagdur á framkomuleika, smidleika og stytta ferðatíð.</p>
<p>Høvuðsvegirnir skulu vera opnir alt samdøgrið, 365 dagar um árið, og teir skulu vera væl røktir og riknir. Teir skulu vera sambundnir, fara uttan um bygd øki, hava fáar forðingar og íbindingar, og har tørvur er á tí, skulu íbindingarnar verða gjørdar sum innflættingarvegir, og vera stikaðir fyri kríatúr. Vegirnir skulu liggja í láglendi og hava so fáar brekkur, sum til ber, og eru umstøður til tess, skulu teir vera gjørdir soleiðis, at hámarksferðin kann verða hækkað. Á ávísum teinum skulu teir vera tríella ferbreytaðir.</p>
<p>Høvuðsvegakervið fer so við og við at fevna um allar aðalfarleiðir í landinum. Í løtuni eru hesar farleiðir samansettar av vegum og sjóleiðum. Aðalfarleiðirnar í landinum eru vístar sum eitt A á myndini niðanfyri:145</p>
<p><em type="bold">Tiltak: Høvuðsvegakervi </em></p>
<p>Tíðarfreist: 2008-2015 Kostnaður: 2 mió. kr. árliga frá 2008-15 Ábyrgd: Landsstýrismaðurin í vinnumálum</p>
<p>Ítøkiligar ætlanir fyri vegakervið Ferðatíðin til Havnar frá støðum, har landfast er, var í 2006 í mesta lagi 1 tíma fyri øll øki uttan einstakar bygdir í Eysturoynni og øki, ið eru norðan fyri Klaksvíkina. Hesi støð koma eisini uppí, tá ið Eysturoyartunnilin, tunnilin millum Skálafjørðin og Gøtudal/Kambsdal, vegurin um Leirvík og vegurin um Skálabotn eru gjørdir.</p>
<p>Skulu orkuføristrupulleikar við bíðitíð ikki vera kring Havnina, má annar innkomuvegur gerast til býin. Hesin vegur skal gera tað lættari at koma til Havnar og føra ferðsluna uttan um og inn í býin á skilagóðan hátt. Henda farleið hevur nógva ferðslu, og hon økist alsamt.</p>
<p>Stór akfør sleppa ikki ígjøgnum tunlarnar í Borðoynni, fyrr enn nýggjur tunnil ella tunlar eru gjørdir.</p>
<p>Ferðatíðin til høvuðsstaðin úr Suðuroynni verður í mesta lagi 21/2 tíma, tá ið koyrandi verður ígjøgnum Hovstunnilin, tá ið nýggjur Hvalbiartunnil er gjørdur, tá ið siglandi er millum Hvalba og Sand, og tá ið koyrandi er av Sandi til Havnar.</p>
<p>Úr Sandoynni verður ferðatíðin til Havnar 1 tíma, tá ið Sandoyartunnil er gjørdur.</p>
<p>Harafturat eiga ymsar ábøtur at verða gjørdar á verandi vegakervi, so at flytførið ikki skal versna. Nevnast kann, at vegirnir til Tjørnuvíkar og Dals skulu tryggjast fyri omanlopi, og vegakervið í Kalsoynni og brúgvin um Streymin skulu umvælast. Rakstur, viðlíkahald og vetrarhald skulu skipast, soleiðis at flytføri, framkomuleiki og smidleiki eru av tí besta.</p>
<p>Tiltøk og tíðarfreistir: Hovstunnil(2007)</p>
<p>Vegur um Leirvík(2008)</p>
<p>Tryggja vegirnar til Tjørnuvíkar og Dals fyri omanlopi(2008)</p>
<p>Innkomuvegur til Havnar2(2010)</p>
<p>Aðrar ábøtur, t.d. vegarkervið í Kalsoynni og brúgvin um Streymin (2010)</p>
<p>Vegur um Skálabotn (2012) Tunnil norður um Fjall (2012)</p>
<p>Sandoyartunnil (2014) Eysturoyartunnil (2014) Tunnil millum Skálafjørðin og Gøtudal/Kambsdal (2014) Hvalbiartunnil (2015)2</p>
<p>Vegateinurin frá Oyggjarvegnum til Velbastaðar er ikki við her.146</p>
<p>Ítøkiligar ætlanir fyri sjóleiðirnar Betrast skal um tænastuna við at lata góð og skjótgangandi skip røkja fólkaflutning á farleiðunum til smærru oyggjarnar. Farmur skal verða fluttur við skipi, ið røkir farmaflutningin á øllum hesum farleiðum.</p>
<p>Ferðatíðin til høvuðsstaðin, har ikki landfast er, var í 2006 í mesta lagi 11/2 tíma úr øllum økjum uttan Fugloynni, Svínoynni og Suðuroynni.</p>
<p>Úr Skúvoy til Havnar er sjálv ferðatíðin 11/2 tími. Úr Havn til Sands er knappur tími, og góður hálvur er til Skúvoyar av Sandi. Nýtt skip skal útvegast til hesa leið, og siglir tað líka skjótt sum verandi skip, verður ferðatíðin framvegis undir 11/2 tíma.</p>
<p>Úr Havn til Mykinesar er somuleiðis 11/2 tími í dag. Úr Havn til Sørvágs eru um 40 minuttir, og tí skulu í mesta lagi vera 50 minuttir at sigla út í Mykines. Henda ferðatíðin er longu rokkin.</p>
<p>Nýtt skip skal eisini útvegast at sigla til Svínoyar og Fugloyar. Úr Havn til Hvannasunds fer tað at taka 1 tíma, sum nevnt undir viðgerðini av vegakervinum, og tí skal tað í mesta lagi taka 1/2 tíma at sigla út í oyggjarnar báðar.</p>
<p>Útvega vit skjótgangandi skip, sum sigla 22 fjórðingar um tíman, kunnu allar oman fyri nevndu tíðir styttast. Tá vera 22 minuttir millum Fugloynna og Hvannasund, 15 minuttir millum Skúvoynna og Sand og 30 minuttir millum Mykines og Sørvág. Hesi skip skulu í minsta lagi kunna sigla í sama veðri sum verandi skip.</p>
<p>Tá ið fast samband verður til Sandoyar, og tá ið suðuroyarleiðin verður av Sandi til Hvalbiar, verður siglingartíðin umleið 1 tíma og 15 min. Tá verður ferðatíðin millum Suðuroynna og Havnina í mesta lagi 21/2 tíma úr øllum bygdum í Suðuroy.</p>
<p>Tá ið skip verða útvegað til fólkaflutning, er mest umráðandi at hugsa um ferðatíð, ferðadygd, smidleika, og at flutningstólini eisini eru egnað til fólk við niðursettum førleika. Skjótgangandi skip skulu útvegast at sigla til Nólsoyar, til Skúvoyar, í Mykines, til Svínoyar og Fugloyar og út í Hest og Koltur. Verður fast samband út í Hest við Sandoyartunlinum, verður eingin sjóvegis fólkaflutningur í Koltur.</p>
<p>Farmaflutningur í hesar oyggjar hevur als ikki sama tørv á títtleika og góðsku sum fólkaflutningur, og tí er ráðiligt, at eitt og sama skip siglir í allar oyggjarnar; einar tvær ferðir um vikuna til tær størru, og annars eftir tørvi. Skipið skal kunna taka størri akfør sum ruskbilar og oljubilar, og hesi akfør skulu sleppa í land í Nólsoy, Hesti og Svínoy.</p>
<p>Havnaløgini skulu verða lagað til skipini og flutningin, so at skjótt, trygt og arbeiðsligt er at flyta farm og fólk, frísk sum rørslutarnað. Í Svínoy og Skúvoy skulu havnirnar gerast av nýggjum. Torført verður at gera nakrar stórvegis ábøtur á havnirnar í Fugloy, Mykinesi og Koltri, og tí skulu hesar havnir bert verða lagaðar til nýggju skipini. Tá ið ikki legst at fyri veður, verður flogið við tyrlu eftir tørvi. Tá ið suðuroyarleiðin verður millum Sand og Hvalba, skulu nýggjar havnir gerast á hesum báðum støðum.147</p>
<p>Í Kalsoynni ber ikki til at røkka ásettu ferðatíðina við verandi skipi, tá um týðandi virksemi ræður. Til hesa farleið skal útvegast nýtt og skjótari skip, so at hálvur tími verður av Trøllanesi til Klaksvíkar.</p>
<p>Tiltøk og tíðarfreistir: Farmaskip (2011) Nólsoyarskip (2008) Svínoyar/Fugloyarskip (2008) Skúvoyarskip (2009) Kalsoyarskip (2010) Mykinesskip (2013) Hest- og Koltursskip (2014)</p>
<p>Ábyrgd: Landsstýrismaðurin í innlendismálum</p>
<p>Tiltøk og tíðarfreistir: Havnatillagingar til nýggj skip (lidnar í 2011)</p>
<p>Havn í Svínoy (2012) Havn í Skúvoy (2013) Havn á Sandi (2014)</p>
<p>Havn í Hvalba (2015)</p>
<p>Ábyrgd: Landsstýrismaðurin í vinnumálum</p>
<p>At umskipa felagsferðsluna Felagsferðslan skal vera fyri øll – t.e. eisini rørslutarnað, fólk við niðursettum førleika, børn og gomul. Flutningstól, farstøðir og alt infrakervið annars skal vera skipað eftir hesum, so at lætt og høgligt verður at ferðast.</p>
<p>Felagsferðslan, sjóvegis og á landi, skal mennast og veita trygd fyri flutningi 365 dagar um árið.</p>
<p>Felagsferðslan á landi verður skipað eftir nýtslu og tørvi, har ein velur tað flutningsfar, ið hóskar best til farleiðina. Á høvuðsleiðum hjá felagsferðslu á landi skulu bussar koyra ofta og títt alt samdøgrið.</p>
<p>Á smærri leiðum, har grundarlag ikki er fyri regluligari busskoyring, skal vera tilkalliskipan, har ein kann ringja til eina ferðslumiðstøð at fáa hóskandi flutning, antin tað er bussur, smábussur ella persónbilur. Tilkalliskipanin skal eisini vera um náttina.</p>
<p>Til tess at samskipa felagsferðsluna á bestan hátt, er neyðugt við vælskipaðum ferðslumótum, har fleiri sløg av flutningstólum savnast á einum stað, eitt nú ferjur, økisbussar, býarbussar, hýruvognar, privatbilar og súkklur.</p>
<p>Høvuðsferðslumót fyri felagsferðsluna á landi vera í 2015 í Skálabotni og í Havn. Onnur týðandi mót vera í Klaksvík, Gøtudali, Kollafirði og á Oyrabakka.</p>
<p>Felagsferðsla eigur at hava sersømdir, og bussar í felagsferðslu skulu t.d. koyra ókeypis gjøgnum gjaldstunlar.</p>
<p>Tilkalliskipan eigur at verða nýtt til felagsferðslu á sjónum, har hetta er hóskandi, eins og á landi, so at siglt verður eftir tørvi – serliga á leiðum, har lítið fólk ferðast.</p>
<p>Tilkalliskipanin eigur eisini at verða nýtt til sjóvegis farmaflutning.148</p>
<p>Ein bókingarskipan skal gera tað gjørligt at bíleggja pláss við felagsferðsluni.</p>
<p>Smærru ferjurnar eiga at sigla eftir smidligari ferðaætlan og skulu t.d. laga fráferðir sínar eftir streyminum, serliga um veturin. Hetta krevur góða kunningarskipan, og at sambandið til og frá ferjunum verður lagað eftir hesum.</p>
<p>Øll felagsferðsla skal samskipast, so tað slepst undan at bíða óneyðugt.</p>
<p>Við tilkalliskipan ber til at laga flutningin meiri eftir tørvi, tó at tað verður ov kostnaðarmikið hjá felagsferðsluni at nøkta allan flutningstørv, serliga í og ímillum øki, har lítið fólk býr. Neyðugt verður altíð við privatbilum, og mælt verður tí til at lækka skrásetingargjaldið, so at fleiri fáa ráð til henda flutning. At lækka skrásetingargjaldið, so at fleiri privatbilar verða, hevur ávísar vansar. Nevnast kunnu trupulleikar við parkering, ferðslutrygd, umhvørvisdálking og orkuføri, serliga í og nærindis høvuðsstaðnum. Hetta eru alt trupulleikar, sum vit mugu greiða, um fleiri bilar koma á vegirnar. Nú bilarnir gerast bíligari, skal felagsferðslan mennast, so fólk heldur velja hana enn privatbilin. Her verður serliga hugsað um samspælið millum privatferðslu og felagsferðslu, t.d. at koyrt verður í privatbili til eitt ferðslumót, har ið skift verður til felagsferðslu.</p>
<p>Tyrlutænastan skal yvirhøvur byggja á tilkalliskipan, so at flogið verður eftir tørvi. Slík skipan riggar best, um túrarnir eru lagdir í vanliga ferðaætlan, har einans verður flogið, um tilkall er. Hóast tyrla ikki verður nýtt teir partar av árinum, tá ið skip kunnu nøkta tørvin, eigur hon tóat vera tøk til bráðfeingisflutning, til flutning av rørslutarnaðum, og um skipini í longri tíð ikki fáa lagt at.</p>
<p>Tyrlutænastan skal, eins og onnur felagsferðsla, veita tænastu eftir tørvi, og skal tí setast í samband við sjóleiðirnar. Tørvurin á tyrlutænastu fer at broytast og minkar helst nógvastaðni, tá ið nýggj og skjótgangandi skip fara at sigla. Umframt at vera skjótari og betri fara hesi skip eisini at kunna sigla í verri líkindum enn verandi skip. Tá ið slík skip fara at sigla til Svínoyar og Skúvoyar, bæði summar og meginpartin av vetrinum, verður t.d. tørvurin á regluligum tyrluflutningi munandi minni og kanska óneyðugur. Tá skjótgangandi skipini eru komin verður tyrluflutningurin í hesar oyggjar at rokna sum ein ískoytistænasta til skipini.</p>
<p>Í Dímun er tyrluflutningur einasta samband við meginøkið, og her eigur flúgvingin at verða skipað við tilkalling, so at tað slepst til og frá, tá ið tørvur er. Sama skipan skal verða nýtt í Mykinesi um veturin. Um summarið verður siglt, og tyrlan skal vera til at taka í ringum veðri.</p>
<p>Til Fugloyar kann verða trupult at hava regluligan sjóvegis flutning um veturin, tí havnarviðurskiftini eru vánalig. Tá ið líkindi ikki eru at sigla, eigur tillkalling at vera til tyrlu. Um summarið fær nýggja skipið røkt flutningin betur.</p>
<p>Verður Sandoyartunnil gjørdur, og verður suðuroyarsiglingin løgd um Sandoynna, fer oftari at verða siglt til Suðuroyar, og óneyðugt verður við regluligum tyrluflutningi. Verður Hestur ikki knýttur at Sandoyartunlin-149150um, fer skjótgangandi skip at røkja hesa farleið. Tá verður eisini siglt í Koltur, og minni tørvur verður á tyrluflutningi. Verður Hestur hinvegin knýttur at Sandoyartunlinum, verður ikki siglt í Koltur, men tilkalling verður til tyrlu.</p>
<p>Tyrlutænasta er ein kostnaðarmikil flutningsháttur. Tyrlan, ið Fiskimálaráðið hevur tøka til bráðfeingisflutning og tilbúgving, kundi verið nýtt til ferðafólkaflutning aftur at verandi tyrluflutningi. Kannað eigur at verða, um til ber at fáa eina hóskandi skipan at virka á hesum øki.</p>
<p>Málið um ferðatíð í sambandi við umráðandi virksemi er rokkið fyri útoyggjarnar, treytað av, at tyrlutænastan verður útbygd og samskipað við skjótgangandi skip.</p>
<p>Tiltak:</p>
<p>Ókeypis hjá bussum í felagsferðslu at koyra ígjøgnum gjaldstunlar</p>
<p>Tíðarfreist:2008</p>
<p>Ábyrgd: Landsstýrismaðurin í vinnumálum</p>
<p>Tiltak: Lægri skrásetingargjald fyri privatbilar Tíðarfreist:2008</p>
<p>Ábyrgd: Landsstýrismaðurin í fíggjarmálum</p>
<p>Tiltak:</p>
<p>Kanna, um tyrluflutningur hjá Fiskimálaráðnum kann verða nýttur til ferðafólkaflutning</p>
<p>Tíðarfreist:2008</p>
<p>Ábyrgd: Landsstýrismaðurin í innlendismálum</p>
<p>Tiltak:</p>
<p>Seta smidligan tyrluflutning í verk við tilkalliskipan</p>
<p>Tíðarfreist:2008</p>
<p>Ábyrgd: Landsstýrismaðurin í innlendismálum</p>
<p>Tiltak: Umskipa felagsferðsluna</p>
<p>Tíðarfreist:2012</p>
<p>Ábyrgd: Landsstýrismaðurin í innlendismálum</p>
<p>Betri møguleikar at ferðast ímillum Er lætt at ferðast ímillum, er høgligari hjá fólki at seta búgv langt frá arbeiðsplássinum. Hetta er gongdin í øðrum londum og tað tykist at gerast vanligt hjá okkum eisini. Starvsmøguleikarnir eru hartil avmarkaðir hjá fólki við hægri útbúgving, og tí velja tey antin at flyta bústað ella at ferðast ímillum.</p>
<p>Til at gera hesa ferðingina so høgliga og lætta, sum til ber, er umráðandi at kanna ferðamynstrið. Á miðstøddum pendlaramótum skal vera møguligt at seta bilin frá sær, áðrenn ein heldur fram við ferju, bussi ella í bili saman við øðrum.</p>
<p>Farstøðirnar og ferðslumótini hjá felagsferðsluni eru natúrlig pendlaramót og eiga at verða samskipað.</p>
<p>Felagskoyring í privatbili verður skipað við einum pendlaraportali á alnetinum, har fólk kann síggja møguleikar og tilboð um slíka koyring. Almenna felagsferðslan skal somuleiðis vera eitt hóskandi tilboð til teirra, ið ferðast151ímillum, t.d. við snarbussum og ferjum, har møguleiki er at arbeiða á ferðini.</p>
<p>Hugsast skal eisini um slíka ferðslu millum Føroya og útlond, so at fólk kann búgva her, men arbeiða uttanlands og øvugt. Mál er tí sett fyri ferðatíðina úr Havn á flogvøllin, og slíkt mál eigur eisini at verða sett, um annar vøllur verður gjørdur. Í løtuni eru um 35 minuttir úr Havnini á flogvøllin, men við einum høvuðsvegakervi, har ferðslan verður løgd út um bygt øki, í hesum føri Miðvág og Sandavág, verður ferðatíðin minni enn 1/2 tíma.</p>
<p>Tiltak:</p>
<p xml:lang="dan">Pendlarapláss</p>
<p>Tíðarfreist:2015</p>
<p>Ábyrgd: Landsstýrismaðurin í vinnumálum</p>
<p>Tiltak:</p>
<p>Pendlaraportalur</p>
<p>Tíðarfreist:2008</p>
<p>Ábyrgd: Landsstýrismaðurin í innlendismálum</p>
<p>Uttanlandsflutningur Ásannast má, at ein stór forðing fyri góðum flogvallarviðurskiftum í Føroyum er, at verandi flogvøllur er ov stuttur til flogførini á okkara leiðum. Farstøðin er harafturat ótíðarhóskandi, og stundum nøktar hon als ikki tørvin. Tí er alneyðugt at fáa longri vøll og betri farstøð.</p>
<p>Politisk avgerð er tikin um at leingja vøllin í Vágum og at byggja uppí farstøðina fyri 360 miljónir krónur.</p>
<p>Framtíðarmálið má vera, at vit fáa ein altjóða flogvøll við so fáum undantøkum frá altjóða reglum og tilráðingum, sum gjørligt. Hesin vøllur má vera í minsta lagi 1.600 metrar langur fyri at kunna taka móti flestøllum flogførum á okkara leiðum. Fyri at hava javna flogferðslu má vøllurin hava góðar innflúgvingarmøguleikar, og tað skal bera til at leingja vøllin. Kanningar verða í løtuni gjørdar av øðrum flogvølli í Føroyum. Vísa tær, at annar vøllur hevur stórar fyrimunir fram um tann í Vágum, skal avgerð um at byggja nýggjan vøll takast beinanvegin.</p>
<p>Loftvegis farmaflutningur hevur nógv betri møguleikar at kappast, um fleiri og størri flogfør kunnu nýta flogvøllin, og ferðslan kann vera jøvn.</p>
<p>Við alheimsgerðini er samstarv um landamørk grundarlagið undir menning, og tí er neyðugari enn nakrantíð at sleppa út í heim. Flogferðaseðlar skulu gerast bíligari við at taka burtur almenna avgjaldið.</p>
<p>Til tess at fáa arbeiðsmegi til Føroya er eisini neyðugt hjá okkum at hava nógvar av teimum frítíðarferðamøguleikum, sum grannar okkara hava.</p>
<p>Vit eiga at kanna møguleikarnar at nýta føroyskan flogvøll sum millumlendingarvøll ella neyðvøll. T.d. mugu stór flogfør, ið flúgva til Íslands, seta seg í Bretlandi, um tey ikki fáa sett seg í Keflavík. Tá hevði hóskandi vøllur í Føroyum verið góður.</p>
<p>Skundað eigur at verða undir arbeiðið at gerast partur av evropiska loftferðslumarknaðinum.</p>
<p>Skulu Føroyar bjóða seg fram sum tilfeingisdepil, er alneyðugt við eini hóskandi skipahavn. Sum støðan er nú, eru fleiri miðalstórar havnir, men eingin er nóg stór og nóg væl útbygd til at vera høvuðshavn.</p>
<p>Havnaráðlegging er natúrligur partur av eini landsætlan. Tað almenna skal vera við í ráðleggingini um, hvar slíkar høvuðshavnir og flutningsmiðstøðir skulu vera. Vísast skal á støð, sum eru egnað til slíkt virksemi. Uppskotini verða síðan løgd til hoyringar, og kommunurnar verða spurdar, um tær hava hug at samstarva um slíka havn, ella um tær vilja standa fyri teimum einsamallar. Tær kunnu eisini kappast um at fáa havnina. Hava kommunurnar ikki áhuga, kann talan vera um at gera eina landshavn.</p>
<p>Landið skal góðkenna allar størri havnaútbyggingar, sum kommunurnar hava í hyggju, so sleppast kann undan óneyðugum íløgum.</p>
<p>Tiltak:</p>
<p>Taka burtur almenna avgjaldið á flogferðaseðlum</p>
<p>Tíðarfreist:2011</p>
<p>Ábyrgd: Landsstýrismaðurin í fíggjarmálum</p>
<p>Tiltøk:</p>
<p>Kanna onnur flogvallarøki</p>
<p>Tíðarfreist:2010</p>
<p>Ábyrgd: Landsstýrismaðurin í vinnumálum</p>
<p>Tiltak:</p>
<p>Gerast partur av evropeiska loftferðslumarknaðinum</p>
<p>Tíðarfreist:2008</p>
<p>Ábyrgd: Løgmaður152153</p>
<p>Tiltak:</p>
<p>Havnalóggáva</p>
<p>Tíðarfreist:2008</p>
<p>Ábyrgd: Landsstýrismaðurin í vinnumálum</p>
<p>Tiltak:</p>
<p>Havnaætlan</p>
<p>Tíðarfreist:2009</p>
<p>Ábyrgd: Landsstýrismaðurin í vinnumálum</p>
<p type="listitem">Atlit</p>
<p type="listitem">Ferðslutrygd</p>
<p type="listitem">Umhvørvið</p>
<p>Nyttuvirðið fyri samfelagið</p>
<p type="listitem">Ferðslutrygd Fyri atlitið ferðslutrygd er málið:</p>
<p>Nullhugsjónin, at eingin skal doyggja ella fáa varandi mein í ferðsluni</p>
<p type="listitem">Strategiirnar eru:</p>
<p type="listitem">Ferðslutrygdin skal verða havd í huga í allari ráðlegging av vegakervinum</p>
<p>Ferðslutrygdararbeiðið skal grundast á gott hagtalstilfar og kanningar av tí</p>
<p type="listitem">Vegirnir gerast tryggari</p>
<p>Akførini skulu gerast tryggari</p>
<p type="listitem">Málini eru:</p>
<p type="listitem">Talið  á ferðsluóhappum við  fólkaskaða skal vera 30% minni í 2015 enn í dag (2006)</p>
<p type="listitem">Ferðslutrygdarætlan skal orðast</p>
<p type="listitem">Skipað hagtøl um ferðsluóhapp skulu fáast til vegar</p>
<p type="listitem">Ferðsluátøk skulu gerast</p>
<p>Avgjaldið á tryggum bilum skal lækka</p>
<p>Nullhugsjónin, at eingin skal doyggja ella fáa varandi mein í ferðsluni, er grundarlagið undir ferðslutrygdararbeiðinum. Ferðslutrygdin og viljin at minka um skaðar og óhapp verða tikin við í øll tiltøk á vegaøkinum. Tá nýíløgur verða gjørdar, skal ferðslutrygdin vera natúrligur partur av ráðleggingini, og hon skal vera við í øllum verkætlanum.</p>
<p>Verandi vegakervi skal støðugt gerast tryggari, t.d. við at gera neyvar kanningar og bøta um trupul vegamót og vegateinar. Talan skal vera um skipaðar kanningar, ið kunnu verða gjørdar eftir sama leisti sum nýttur er í fleiri øðrum londum, har vegirnir fáa skotsmál eftir, hvussu tryggir teir eru. Peningurin til ferðslutrygdartiltøk á verandi vegakervi skal trífaldast.</p>
<p>Ein bólkur við umboðum fyri allar avvarðandi partar verður settur at orða eina ferðslutrygdarætlan. Hesin bólkur ansar eisini eftir, hvussu ætlanin verður framd.</p>
<p>Skipað hagtøl um ferðsluóhapp verða fingin til vegar fyri at síggja, hví og hvar óhapp henda og fyri at gera ábøt-ur. Stovnað skal verða skaðanevnd til at kanna hvørt einstakt óhapp, so at byrgjast kann upp fyri, at tað hendir aftur. Hesar uppgávur kunnu hoyra undir eina og somu nevnd.</p>
<p>Hildið verður, at álvarsligu ferðsluóhappini fara at fækkast, so hvørt sum vegir og akfør gerast betri tøkniliga. Umleið 80% av øllum óhappum henda tó av menniskjaligum ávum, og tí er umráðandi at gera ferðsluátøk fyri at ávirka ferðslumentanina og ferðsluhugburðin.</p>
<p>Við evropisku skipanini – NCAP – verða øll bilsløg kannað og fáa skotsmál eftir, hvussu trygg tey eru. Fyri at fáa fólk at keypa tryggar bilar, verður avgjaldið á bilum ásett eftir trygdarmetingum hjá NCAP, soleiðis at avgjaldið minkar, tess tryggari bilurin er.</p>
<p>Tiltak: Seta ferðslutrygdar- og skaðanevnd</p>
<p>Tíðarfreist:2008</p>
<p>Ábyrgd: Landsstýrismaðurin í vinnumálum</p>
<p>Tiltak: Ferðslutrygdarætlan Tíðarfreist:2008-2010</p>
<p>Ábyrgd: Landsstýrismaðurin í vinnumálum</p>
<p>Tiltak: Samskipa ferðsluátøk millum allar avvarðandi partar</p>
<p>Tíðarfreist:2008</p>
<p>Ábyrgd: Landsstýrismaðurin í vinnumálum</p>
<p>Tiltak: Avgjald á bilar sambært NCAP</p>
<p>Tíðarfreist:2009</p>
<p>Ábyrgd: Landsstýrismaðurin í fíggjarmálum</p>
<p type="listitem">Umhvørvið Fyri atlitið umhvørvið eru strategiirnar:</p>
<p type="listitem">Infrakervið skal verða sniðgivið soleiðis, at tað fagurfrøðiliga hóskar til náttúruna, og at tann ferðandi fær góðar upplivingar</p>
<p>Infrakervið skal skipast soleiðis, at ferðslan ikki hevur óheppin árin á umhvørvið</p>
<p type="listitem">Málini eru:</p>
<p type="listitem">Ferðsla verður løgd út um bygt øki</p>
<p type="listitem">Álvarsligastu trupulleikarnir við óljóði frá ferðsluni skulu greiðast</p>
<p>Í 2015 skal skipan vera við serligum ferðafólkarutum og súkklurutum</p>
<p>Sum heild skal infrakervið verða skipað við orkusparandi og umhvørvisgóðum loysnum, bæði tá ið hugsað verður um vegakervi og flutningsfør.</p>
<p>Serliga eru tað vegir við nógvari og gjøgnumgangandi ferðslu, sum elva til trupulleikar av dálking, larmi og ymsum forðingum, sum t.d. at nógv ferðsla kann býta eitt øki sundur. Høvuðsvegakervið við teirri gjøgnumgangandi ferðsluni verður lagt uttan um bygt øki, so at tað órógvar sum minst. Har neyðugt er, verða tilsvarandi tiltøk gjørd við aðrar vegir eisini. Tá ið vegakervið verður útbygt og dagført, verður miðað ímóti at leggja vegir í láglendi við so fáum brekkum sum gjørligt, og at hava so stuttar vegateinar sum gjørligt. Hetta minkar eisini um umhvørvisárinini. Nýggj akfør hava katalysatorar og aðra útgerð, sum fer betur við umhvørvinum. Dentur skal verða lagdur á at gera íløgur í slík umhvørvisgóð og orkusparandi flutningsfør til felagsferðslu.154155</p>
<p>Infrakervið er partur av landslagnum og ávirkar umhvørvið og ferðaupplivingar okkara. Tí er neyðugt at hugsa um fagurfrøði í ráðleggingini og at raðfesta góðar, listfrøðiligar loysnir, tá ið íløgur verða gjørdar í vegakervi og flutningsfør.</p>
<p>Íblásturin til at gera farleiðir fyri ferðafólk er komin úr øðrum londum, har vegateinar eru við vakrari náttúru ella t.d søguligum ella jarðfrøðiligum støðum, sum hava virði fyri fólkið á staðnum, og sum ferðafólk leitar til. Ferðafólkaleiðirnar, nevndar sóljuleiðir, verða valdar í samráði við ferðavinnuumboð og staðkend fólk. Fram við hesum leiðum verða gjørd víkipláss, parkeringarøki og dvalarvikar, so til ber at uppliva økini uttan at vera til ampa fyri ferðsluna. Uppsett verða eisini skelti, sum lýsa landslagið ella tað, sum er vert at síggja. Hesir vegateinar mugu ikki vera partar av yvirskipaða infrakervinum, har vanliga ferðslan kann verða ávirkað.</p>
<p>Gongugøtur og súkklugøtur kunnu í høvuðsheitum býtast sundur í flutningsgøtur, sum eru gøtur, har ein skjótt og trygt kann sleppa millum t.d. bústað og skúla ella arbeiði, og upplivingargøtur, ið t.d. kunnu taka støði í varðagøtunum og eitt nú vísa á útsýnisstaðir ella øki, sum annars eru ring at koma til.</p>
<p>Flutningsgøturnar fylgja ofta verandi vegum, tó við ávísum fráleika, og kunnu verða lutaðar í gongubreyt og súkklubreyt.</p>
<p>Upplivingargøturnar eru sum oftast gongugøtur, men talan kann eisini vera um súkklugøtur og reiðgøtur. Eitt skipað og samanhangandi gøtukervi kann vera við til atrøkja verandi varðagøtur, umframt at tað betrar um møguleikarnar hjá borgarum og ferðafólki at uppliva landslagið og náttúruna. Umráðandi er, at súkklukervið verður sambundið, so at ferðast kann á súkklu longri teinar.</p>
<p>Tiltak: Gjøgnumgangandi ferðsla løgd uttan um bygt øki</p>
<p>Tíðarfreist:2015</p>
<p>Ábyrgd: Landsstýrismaðurin í vinnumálum</p>
<p>Tiltak: Umhvørvisárin av ferðsluni skulu vera innan fyri ásett mørk</p>
<p>Tíðarfreist:2015</p>
<p>Ábyrgd: Landsstýrismaðurin í vinnumálum</p>
<p>Tiltak: Nakrar ferðafólkaleiðir – sóljuleiðir – skulu vera virknar</p>
<p>Tíðarfreist:2015</p>
<p>Ábyrgd: Landsstýrismaðurin í vinnumálum</p>
<p>Tiltak: Nakrar gongugøtur og súkklugøtur skulu vera virknar</p>
<p>Tíðarfreist:2015</p>
<p>Ábyrgd: Landsstýrismaðurin í vinnumálum</p>
<p>Nyttuvirðið fyri samfelagið</p>
<p type="listitem">Fyri atlitið nyttuvirðið fyri samfelagið eru strategiirnar:</p>
<p type="listitem">Íløgur  í infrakervið skulu sum høvuðsregla bert fremjast, um fyrimunirnir fyri samfelagið eru størri enn vansarnir, herímillum kostnaðurin</p>
<p type="listitem">Infrakervið skal fíggjast soleiðis, at samfelagsbúskaparliga úrslitið verður sum best</p>
<p type="listitem">Ein greið raðfesting av íløgunum  í infrakervið skal verða gjørd, so at arbeitt verður munadygt við verkætlanunum við so lítlum samfelagsbúskaparligum oyðsli sum gjørligt</p>
<p>Sum høvuðsregla eiga íløgur í infrakervið at verða gjørdar við skattapeningi, og møguliga kunnu tær verða fíggjaðar við láni. Brúkaragjald eigur bert at verða nýtt, um íløgan annars ikki hevði verið gjørd</p>
<p>Løgd skal verða ætlan fyri infrakervið, har gjørdar verða úrtøkumetingar av øllum størri verkætlanum, so at ætlanirnar kunnu samanberast og raðfestast, so at tær kunnu fremjast í rættari raðfylgju.</p>
<p>Tær samferðsluíløgur, ið eru gagnligastar fyri samfelagið í mun til kostnaðin, verða raðfestar fremst. Hava til dømis tvær verkætlanir eins góða ávirkan á flytføri og framkomuleika, verður tann ætlanin raðfest fremri, ið er betri fyri samfelagið kostnaðarliga.</p>
<p>Fyri at skapa best møguligt samband og harvið trivnað og menning til vakstrarøki í landinum, skulu sannlíkir menningarmøguleikar í framtíðini verða tiknir við, tá ið infrakervið verður lagt til rættis. Íløgur kunnu verða gjørdar, hóast úrtøkumetingar vísa, at tær loysa seg ikkibeinanveg. Framtíðarmyndir kunnu tá nýtast sum grundarlag undir útgreiningunum.</p>
<p>Hóast úrtøkumetingar vísa, at ein íløga loysir seg ikki samfelagsliga, kann í serligum førum verða avgjørt at nýta pening til hesa íløgu ella til viðlíkahald, tá ið eyðsæð er, at tað gagnar trivnaði og menning, ella tá ið ómissandi virði eru í vanda. Hetta skal tó vera innan fyri hóskandi karmar. Fleiri mál og atlit kunnu vera trupul at virðismeta í sambandi við úrtøkumetingar, og tí er neyðugt at sammeta fyrimunir og vansar á annan hátt, t.d. við eini avleiðingarmeting, har ein greinar avleiðingarnar.</p>
<p>Tiltak: Gera samferðsluætlan við úrtøku-metingum av størri verkætlanum</p>
<p>Tíðarfreist:2007</p>
<p>Ábyrgd: Landsstýrismaðurin í vinnumálum156157</p>
<p>Hesi vóru í strategibólkinum fyri infrakervi: Oyvindur Brimnes, stjóri, Landsverk, formaður Niels Juel Arge, fíggjarstjóri, Strandfaraskip Landsins Olga Biskopstø, samfelagsfrøðingur, Útoyggjafelagið Hervør Hergudóttir, nevndarlimur, Ráðið fyri Ferðslutrygd Joel undir Leitinum, stjóri, Samskip Armgarð Steinhólm, verkfrøðingur, Landsverk Finnbogi Niclasen, stjóri, Vága Floghavn Niels Winther, deildarstjóri, Vinnumálaráðið Hjørdis Gaard, ráðgevi, Vinnumálaráðið</p>
<p xml:lang="dan">G r u n d a r s t e i n u r</p>
<p xml:lang="dan">U M H V Ø R V I159</p>
<p>Innihaldsyvirlit</p>
<p>Aðalmál . . . . . . . . . . . . . . . . . . . . . . . . . . . . . . . 161 Samandráttur . . . . . . . . . . . . . . . . . . . . . . . . . . . 161 Partmál . . . . . . . . . . . . . . . . . . . . . . . . . . . . . . . . 161</p>
<p>Umhvørvið og umheimurin . . . . . . . . . . . . . 162 Lendisskipan og fjølbroytt náttúra. . . . . . . . . 163 Tilfeingi og nýtsla . . . . . . . . . . . . . . . . . . . . . 166 Orka og veðurlagsbroytingar. . . . . . . . . . . . . 160 Jørð, hav, luft og vatn . . . . . . . . . . . . . . . . . . 162 Vinna og útlát . . . . . . . . . . . . . . . . . . . . . . . . 163 Alment og kommunalt virksemi . . . . . . . . . . 165 Kunning og samskifti . . . . . . . . . . . . . . . . . . 166 Fyrisiting og gjøld . . . . . . . . . . . . . . . . . . . . . 169161</p>
<p>Samandráttur Endamálið við frágreiðingini er at lýsa tað aðalmál og ta ætlan fyri umhvørvið, sum mælt verður Landsstýri og Løgtingi at taka undir við, so verulig stig kunnu takast fyri at røkka aðalmálinum fyri umhvørvið í 2015.</p>
<p>Aðalmálið er, at umhvørvið skal vera frítt fyri mannaelvdari dálking og náttúruinntrivum, sum kunnu hótta heilsu menniskjanna og fjølbroytni og vakurleika náttúrunnar.</p>
<p>Fyri at røkka aðalmálinum, eru fleiri mál eyðmerkt, ið hvørt sær mugu verða uppfylt, fyri at aðalmálið kann gerast veruleiki. Tilmæli til arbeiðsætlanir eru eisini gjørd, so til ber at leggja arbeiðið til rættis longu frá komandi fíggjarári. Verður tilmælið fylgt, nærkast vit aðalmálinum longu í 2015.</p>
<p>Fyri at aðalmálið skal gerast veruleiki, verður mælt til, at Føroyar vera millum fremstu lond at virka fyri einum reinum havi og at tálma veðurlagsbroytingum, umframt at verja lívfrøðiliga margfeldið. Føroyar mugu vera virknar í altjóða umhvørvisarbeiði og tryggja, at lóggávan verður hildin og regluliga dagførd.</p>
<p>Ein týðandi partur í at røkka settu málunum, er at kunna einstaka borgaran betur um náttúru og umhvørvi. Fjølbroytta, føroyska náttúran skal tryggjast og varðveitast fyri verandi og komandi ættarlið við at gera eina yvirskipaða lendisætlan fyri alt landið. Tjóðgarðar og frítíðarøki verða partar av hesi ætlan. Eisini er umráðandi, at livandi sum deytt tilfeingi verður umsitið á burðardyggum grundarlagi.</p>
<p>Í 2015 skulu 15% av orkunýtsluni stava frá varandi orkukeldum, og útlátið av veðurlagsgassum skal vera 8% minni enn í 1990. Jørð, hav, luft og vatn skulu vera so rein, at tey hvørki eru til ampa ella skaða fyri fólk, fæ, náttúru ella mannaverk. Dálkandi útlát skulu skrásetast, stýrast og skerjast. Umhvørvisatlit skulu takast í mun til alment og kommunalt virksemi, eins og vinnan somuleiðis skal taka umhvørvisatlit.</p>
<p>At enda verður mælt til, at umhvørvis-, lendis- og náttúrumál verða løgd í eina umsiting, sum er før fyri at fremja sett mál, bæði hvat viðvíkir arbeiðs- og fíggjarorku.</p>
<p type="listitem">Partmál Orðað eru partmál um:</p>
<p type="listitem">Umhvørvið og umheimin</p>
<p type="listitem">Lendisskipan og fjølbroytta náttúru</p>
<p type="listitem">Tilfeingi og nýtslu</p>
<p type="listitem">Orku og veðurlagsbroytingar</p>
<p type="listitem">Jørð, hav, luft og vatn</p>
<p type="listitem">Vinnu og útlát</p>
<p type="listitem">Alment og kommunalt virksemi</p>
<p type="listitem">Kunning og samskifti</p>
<p>Fyrisiting og gjøld</p>
<p>Aðalmál Umhvørvið skal vera frítt fyri mannaelvdari dálking og náttúruinntrivum, sum kunnu hótta heilsu menniskjanna og fjølbroytni og vakurleika náttúrunnar162</p>
<p>Umhvørvið og umheimurin Í 2015 sær umheimurin Føroyar sum eitt land, ið virkið arbeiðir fyri einum reinum umhvørvi, bæði tjóðarliga og altjóðaliga</p>
<p>Føroyar skulu vera millum fremstu lond at virka fyri einum reinum havi, at tálma veðurlagsbroytingum og at verja lívfrøðiliga margfeldið.</p>
<p type="listitem">Tað ber millum annað í sær, at:</p>
<p type="listitem">Føroyar skulu vera virknar í norðurlendskum og altjóða samstarvi á nevndu økjum</p>
<p type="listitem">Føroyar skulu marknaðarføra nevndu mál sum aðalmál síni sum fiskivinnu- og ferðavinnuland</p>
<p type="listitem">Føroya skulu virka fyri, at eisini onnur lond seta sær somu aðalmál fyri at verja áhugamál okkara sum fiskivinnu- og ferðamannaland</p>
<p>Føroyar skulu fremja altjóða krøv sambært longu staðfestum sáttmálum í lóggávu og fyrisiting síni</p>
<p><em type="bold">Støðan í dag </em>Støðan í dag er, at Føroyar formliga eru bundnar av alskyns skyldum, sum eru ásettar í altjóða og millumtjóða sáttmálum, men at vit ikki – ella bert lutvíst – hava framt hesar skyldur í lóggávu okkara. Avleiðingin er, at illa ber til at handhevja krøvini mótvegis borgarunum. Í øðrum førum er støðan hon, at vit annaðhvørt ikki hava tikið støðu til ella tikið undir við ávísum altjóða sáttmálum av hesi ella hasi orsøk. Avleiðingin er, at vit sum land ikki vinna virðing í umheiminum, heldur øvugt. Lata vit støðuna standa við, fer hetta at skaða trúvirði og umdømi okkara í umheiminum. Í ringasta føri kannvánaliga umdømið raka føroyskt vinnulív við inntøkumissi og útistongsli. </p>
<p><em type="bold">Avbjóðingar og trupulleikar </em>Fyrsta avbjóðingin verður at raðfesta umhvørvismál í fyrisiting og gransking, so at vit gerast før fyri at fremja teir sáttmálar, sum longu eru samtyktir í Løgtinginum. Næsta avbjóðingin verður at byggja upp førleika og vitan, so at vit í framtíðini kunnu taka virknan lut í altjóða og norðurlendskum felagsskapum og gera okkara ávirkan galdandi fyri at fremja sett mál. Ein slík luttøka má samskipast tvørtur um ráðs- og stovnsmørk fyri at gagnnýta ta vitan, sum kanska er spjødd í almennu fyrisitingini. </p>
<p>Størsti trupulleikin er, at Løgtingið higartil ikki gevur umhvørvismálum hægri fíggjarliga raðfesting enn umleið 0,8% av fíggjarlógini. Úrslitið av hesum lítla umhvørvisáhuga er lýst beint omanfyri. Ein annar trupulleiki er, at lítið og einki politiskt kjak er um umhvørvismál. Avbjóðingin hjá politisku skipanini verður tí at seta umhvørvismál á dagsskrá, samtykkja tey við eini breiðari semju og at virka fyri, at peningur verður játtaður, so at málini kunnu røkkast.</p>
<p><em type="bold">Ætlan hiðani til 2015 </em>Fyri at røkka setta málinum, at Føroyar skulu vera millum fremstu lond at virka fyri einum reinum havi, at tálma veðurlagsbroytingum og at verja lívfrøðiliga margfeldið, mugu vit leggja eina ætlan, sum vit eru før fyri at halda og fremja hiðani og til 2015. Árligar eftirmetingar av sáttmálaskyldum Føroya og fremjan av hesum skyld-163um í lóggávu og fyrisiting eiga at verða gjørdar. Ein støðufrágreiðing eigur at verða gjørd til hvørt løgtingsval og latast Løgmansskrivstovuni, so til ber hjá komandi landsstýrum at fáa skjótt yvirlit yvir, hvussu langt er eftir á mál. <em type="bold">1. stig: 2007 </em>Fyrsta stig er at skapa eitt fullfíggjað yvirlit yvir altjóða skyldur Føroya sambært longu samtyktum sáttmálum, at eyðmerkja sáttmálar, sum vit mugu taka undir við fyri at røkka setta málinum og at eyðmerkja tørvin á lóggávu, sum má smíðast fyri at fremja sáttmálarnar. <em type="bold">2. stig: 2008-2010 </em>Annað stig er at fremja lógarbroytingar og umsitingarligar tillagingar, sum eru neyðugar fyri at vit – mótvegis okkum sjálvum og umheiminum – kunnu staðfesta og prógva, at vit hava framt altjóða skyldur. <em type="bold">3. stig: 2008-2013 </em>Triðja stig er at menna fyrisiting og gransking munandi, so at vit gerast fakliga før fyri at seta føroyskan dám á norðurlendskt og altjóða samstarv um verju av havinum, luftini og lívfrøðiliga margfeldinum. <em type="bold">4. stig: 2013-2015 </em>Fjórða stig er at sjónliggera átøk og framstig, sum vit gera úti sum heima til at verja hav, luft og lívfrøðiligt margfeldi. Ein røtt og miðvís framsýning úti í heimi fer at gagna bæði landi, fólki og fyritøkum. Føroyar skulu bjóða seg fram sum vert og fyriskipara fyri norðurlendskum og altjóða ráðstevnum og fundum um umhvørvi. </p>
<p>Lendisskipan og fjølbroytt náttúra Tann fjølbroytta, føroyska náttúran skal tryggjast og varðveitast fyri verandi og komandi ættarlið við at gera eina yvirskipaða lendisætlan fyri alt landið</p>
<p type="listitem">Tað ber í sær, at:</p>
<p type="listitem">Landið skal býtast í økir til ymisk nýtslu- og frítíðarendamál</p>
<p type="listitem">Lendisskipanin verður gjørd soleiðis, at lívfrøðiliga margfeldið verður vart sambært altjóða sáttmálum</p>
<p type="listitem">Lendisskipanin skal við ymiskum stigum av friðingum tryggja varðveitslu av serføroyskum  ílegum  í djórum og plantum. Henda varðveitsla krevur eisini strangt eftirlit við innflutningi av livandi verum</p>
<p type="listitem">Fyrilit skulu eisini takast fyri jarðfrøðiligum og fagurfrøðiligum virðum í lendinum</p>
<p>Lendisskipanin skal vera soleiðis háttað, at til ber at hava frítíðarvirksemi, heilsubótarvirksemi og ferðavinnu innan fyri ásettar karmar</p>
<p><em type="bold">Støðan í dag </em>Í dag er eingin yvirskipað lendisætlan, tí fækkast talið á náttúruperlum, so hvørt sum størri lendisinntriv verða gjørd í sambandi við størri og smærri byggiverkætlanir, vegagerðir og havnagerðir. Harafturat kann ein niðurgongd verða í lívfrøðiliga margfeldinum um fá ár, og tað kann hava við sær, at vit halda ikki altjóða sáttmálar, ið Føroyar hava undirskrivað. </p>
<p>Bý- og bygdaráð hava í løtuni ábyrgdina av ráðlegging fyri nærøkið, og hvussu henda ráðlegging er, veldst um førleikan í fyrisitingini og hjá politikarunum.164</p>
<p>Í Føroyum eru friðingarnevndir og yvirfriðingarnevnd. Í yvirfriðingarnevndini sita landsfornfrøðingurin og leiðarin á Náttúrugripasavninum. Møguleiki er at velja fleiri fakfólk í nevndina. Formaður nevndarinnar er sorinskrivarin. Hesar nevndir taka egnar avgerðir við støði í løgtingslóg nr. 48 frá 9. juli 1970 um náttúrufriðing, sum seinast er broytt við løgtingslóg nr. 110 frá 29. juni 1995. Friðingar eru gjørdar sambært friðingarlógini av t.d. Mølheyggjunum á Sandi, men her er nærum eingin upplýsing og eingin handhevjing av hesi friðing, og tí kunnu partar av varðveitingarvirðinum fara fyri skeyti, um ikki skjótt verður atborið við sjónligari og munadyggari verju. Tey ymisku búøkini á friðaðum sum ófriðaðum økjum eru hvørki kortløgd ella skeltað, og eingin allýsing er gjørd fyri, hvussu hesi skulu kortleggjast og skeltast.</p>
<p>Tað eru ymisk áhugamál, sum skapa trupulleikar í náttúruni, av tí at ongar yvirskipaðar reglur eru. Eitt nú tann ávirkan, sum landbúnaður og seyðahald kunnu hava á náttúruna, til dømis taðing, jarðarmáan, møguleikar at fyribyrgja jarðarmáan við at planta, og so tað at verja føroyskar upprunaplantur og varðveita eina fjølbroytta náttúru. Ein yvirskipað stýring av lendisnýtsluni hevði harumframt styrkt vistskipanirnar í náttúruni.</p>
<p>Í hálendi er staðfest ein vaksandi jarðarmáan. Her eru samanfallandi áhugamál hjá seyðahaldi og náttúrufriðing at fáa greitt henda trupulleika.</p>
<p><em type="bold">Avbjóðingar og trupulleikar </em>Ein lendisskipan eigur at fáa hægstu raðfesting, av tí at hon er fyritreyt fyri munadyggari verju av lívfrøðiliga margfeldinum, ið aftur er ein fyritreyt fyri, at vistskipanirnarkunnu røkjast á burðardyggan hátt. Ein lendisskipan er eisini átrokandi neyðug, um jarðarmáan skal fyribyrgjast. </p>
<p>Tað verður ein avbjóðing at fáa ymisk øki friðað, serliga um tað fer at hava fíggjarliga ávirkan á einstakar kommunur, persónar ella fakbólkar. Hinvegin kunnu friðað øki kasta meiri pening av sær í ferðavinnuni.</p>
<p>Ein tann størsta avbjóðingin er at fáa eina lendisfyrisiting við høgari tign at virka, sum hevur gott samskifti við kommunur og vinnu, herundir ferðavinnu. Hetta merkir, at fakfólkini – eitt nú í náttúruverndarráðnum – læra at geva ein greiðan og lættskiljandi boðskap til politikarar og borgarar, og at politikarar geva tilsøgn til at lurta eftir fakfólki.</p>
<p>Í friðaðum øki mugu serstakar reglur gerast fyri atkomu hjá fólki og fæi. Tó mugu varðagøtur framvegis vera opnar hjá øllum at ganga eftir.</p>
<p><em type="bold">Ætlan hiðani til 2015 1. stig: 2007-2010 </em>Tey ymisku búøkini mugu kortleggjast. Síðan kann støða takast til meira ella minni umfatandi friðingar. Føroyar skulu lýsast og skipast í hesar flokkar: 1. Bústaðarøki1 2. Øki til alment endamál, eitt nú stovnar 3. Landbúnaðarøki1 4. Vinnu- og ídnaðarøki1, herundir staðfesting av vind-myllum, alduorku o.s.fr.5. Frítíðarøki – undir náttúruvernd2 6. Tjóðgarðar, t.d. lívfrøðiligar, jarðfrøðiligar, fagurfrøði-ligar og søguligar fortreytir 1 </p>
<p>Her vendist vanliga ikki aftur, tí upprunaliga náttúran er broytt nógv av byggivirksemi; men í tílíkum øki eiga at geva møguleikarfyri at planta smærri og størri viðarlundir, umframt at gera grøn økir. 2</p>
<p>Hvannhagi, Suðuroyarbjørgini, Sandoyarbjørgini, Fjallavatn, Eiðiskollur, Reyðafelstindur og Skúvadalur eru nøkur uppskot tiltjóðgarð. 3</p>
<p>Eitt sjálvsagt evni til World Heritage Site er Mykineshólmur (og drangarnir við hann) og økið vestur frá Mykinesbygd.1657. Alfriðað øki (World Heritage Sites), ið er fullkomiligafriðað øki fyri alla mannaættina, og sum verða ásett í altjóða samstarvi3</p>
<p>Økisflokkarnir 1, 2, 3 og 4 fevna um ætlanir hjá kommunum, og teir mugu tí lýsast og skipast í samstarvi við tær. Ein verja av økisflokkunum 5, 6 og 7 er í høvuðsheitum landsmál, og mælt verður til at fara fram á henda hátt:</p>
<p><em type="italic">Frítíðarøki (økisflokkur 5): </em></p>
<p>Her kunnu avmarkaðar frið-ingar av lendi og livandi tilfeingi gerast. Ein reglugerð skal tryggja framdu friðingarnar, soleiðis at økið kann nýtast til frítíðarendamál, ferðavinnu, gongutúrar, ríðing, renning, skótavirksemi o.a.</p>
<p><em type="italic">Tjóðgarðar (økisflokkur 6): </em></p>
<p>Her kann ein gera friðingará lutfalsliga stórum økjum, sí dømi omanfyri. Friðingarnar eru grundaðar á eina samansetta meting av lívfrøðiligum margfeldi, jarðfrøðiligum eyðkenni og fagurfrøðiligum og søguligum virði. Áir, vøtn og strandalinja mugu somuleiðis takast við. Tílík støð hava stóran týdning fyri ferðavinnuna. Varðagøtur skulu eisini verða opnar hjá øllum at ganga eftir.</p>
<p><em type="italic">Alfriðað øki (økisflokkur 7): </em></p>
<p>Samráðingar verða tiknarupp við stovnar, ið umsita hesi mál í heimshøpi, (ST, UNESCO). Eitt føroyskt øki skal veljast til hetta endamál. Strategibólkurin fyri umhvørvi hevur Mykineshólm og útsuðurpartin av oynni Mykines sum uppskot. Eitt tílíkt stað hevði økt munandi um umdømi Føroya sum eitt ferðamál hjá øllum heiminum.</p>
<p>Lýsast skal lívfrøðiliga margfeldið í økjum, ið verða skotin upp at hoyra til økisflokkarnar 4 (frítíð), 5 (tjóðgarður) og 6 (alfriðað øki). Hetta svarar til eina kortlegging av búøkjum og skal gerast fyri hvørja oyggj sær. Tær gjørdu lýsingarnar/kortleggingarnar verða síðan støði undir, hvønn flokk, ið uppskotnu økini koma í. Hesi tiltøk bera í sær, at Føroyar lúka partar av undirskrivaða sáttmálanum um at varðveita lívfrøðiligt margfeldi.</p>
<p>Fyri uppskotnu økini verða síðan gjørdar lýsingar og metingar av jarðfrøðiligum, fagurfrøðiligum og søguligum virði.</p>
<p>Ein vekting av nevndu lýsingum og metingum ger at enda av, í hvønn bólk uppskotnu økini skulu fara. Hetta arbeiðið endar við einum tilmæli til náttúruumsitingina um, hvørji øki skulu gerast frítíðarøki (við møguligari avmarkaðari friðing), tjóðgarður (við víðkaðari friðing) ella alfriðað øki. <em type="bold">2. stig: 2010-2015 </em>Føroyska náttúruumsitingin tekur tilmæli til viðgerðar og evnar til lógaruppskot, ið binda land og kommunur at náttúruvernd, ið verður framd við frítíðarøkjum, tjóðgørðum og alfriðaðum økjum. Við eru bæði land, strond og havbotnur. Ætlanir fyri bústaðarøkir, landbúnaðarøkir, vinnu- og ídnaðarøkir skulu gerast av kommununum fyri 2012 og í samsvari við lendisskipanina. Ein breið løgtingssemja má finnast innan 2012.3 </p>
<p>Eitt sjálvsagt evni til World Heritage Site er Mykineshólmur (og drangarnir við hann) og økið vestur frá Mykinesbygd.166</p>
<p>Tilfeingi og nýtsla Livandi sum deytt tilfeingi skal umsitast á burðardyggum grundarlagi</p>
<p type="listitem">Tað ber í sær, at:</p>
<p type="listitem">Nútíðar tørvur skal nøktast á skilagóðan hátt, uttan tó at minka um møguleikarnar hjá komandi ættarliðum</p>
<p>Tilfeingisnýtslan skal ikki elva til tilfeingisspill</p>
<p><em type="bold">Støðan í dag </em>Støðan í dag er, at Føroyar ikki lúka altjóða viðurkendar ásetingar um burðardygt grundarlag, soleiðis sum tær eru lýstar í sonevndu Brundtlandfrágreiðingini.4 </p>
<p>Burðardygg menning eru evnini at nøkta nútíðarinnar tørv, uttan at minka um møguleikarnar hjá komandi ættarliðum at nøkta sín tørv. Burðardygg menning skal viga tørvin hjá samfelagnum, búskapinum og umhvørvinum upp ímóti hvør øðrum.</p>
<p>Sum er, eru hesar ásetingarnar ikki staðfestar í lóggávu ella sum umsitingarlig meginregla í Føroyum. Úrslitið er, at sama, um talan er um livandi ella deytt tilfeingi sum sand, grót, kol, plantur, smádjór, fugl, fisk, hval o.s.fr., so er eingin landsstýrismaður ella umsiting, sum tryggjar, at tilfeingið verður umsitið á burðardyggum grundarlagi.</p>
<p>Hugsjónin um eina alheimsliga burðardygga menning er ein heimur við búskaparligari framgongd, størri vælferð og øktari umhvørvisvernd.</p>
<p>Útgivin er ein norðurlendsk frágreiðing um ávísingartøl. Ávísingarevnini kunnu nýtast at meta um, hvussu støð-an er við burðardyggari menning í dag, og til at lýsa, um støðan fer at batna ella versna í framtíðini.</p>
<p>Í hesum sambandi kann verða nevnt, at løgmaður í 1998 undirskrivaði »Statsministerdeklaration om ett hållbart Norden.«</p>
<p><em type="bold">Avbjóðingar og trupulleikar </em>Fremsta avbjóðingin er at fáa yvirlit yvir støðuna í dag, og síðan í lóggávu og umsiting at seta í verk viðkomandi ávísingarevnið, so at tað frá almennari síðu ber til at tryggja og skjalprógva, at tilfeingið verður umsitið á burðardyggum grundarlagi. </p>
<p>Strategibólkurin fyri tilfeingi ásetur tað mál, at tilfeingið skal verða umsitið soleiðis, at vit varðveita endurnýggjandi tilfeingið og skaða umhvørvið sum minst.</p>
<p><em type="bold">Ætlan hiðani til 2015 </em>Fyri at røkka málinum um at Livandi sum deytt tilfeingi skal umsitast á burðardyggum grundarlagi, má ein hugburðsbroyting til. </p>
<p>Fyri at broyta hugburðin, er neyðugt við ítøkiligum ætlanum um kunning. Ein ætlan má leggjast, sum kann gjøgnumførast. Eftirmetingar av ábendingarvirðunum eiga at verða gjørdar javnan, so til ber at fáa yvirlit yvir, hvussu støðan er. <em type="bold">1. stig: 2007-2011 </em>Fyrsta stig er at staðfesta ásetingarnar um burðardygga menning í lóggávu og sum umsitingarliga meginreglu. Somuleiðis er umráðandi at staðfesta, hvørjar ábend-4 </p>
<p>ST frágreiðing, vanliga nevnd Brundland frágreiðingin.</p>
<p>Our common future, Report of the World. Commision on Environment and Development 1987.167ingar eru fyri burðardygga menning innan umhvørvið, sum kunna lýsa støðuna í Føroyum. <em type="bold">2. stig: 2011-2015 </em>Annað stig er at fremja tær lógarbroytingar, sum skulu til fyri at staðfesta, at vit umsita tilfeingið soleiðis, at vit varðveita endurnýggjandi tilfeingið og skaða umhvørvið sum minst. </p>
<p>Orka og veðurlagsbroytingar Í 2015 skulu 15% av orkunýtsluni stava frá varandi orkukeldum, og útlátið av veðurlagsgassum skal vera 8% minni enn í 1990</p>
<p>Tað ber í sær, at tiltøk verða sett í verk fyri at minka um útlátið av veðurlagsgassum og orkunýtslan frá varandi orkukeldum skal mennast.</p>
<p type="listitem">Soleiðis røkka vit málinum</p>
<p type="listitem">15% av allari orkunýtslu skulu stava frá varandi orkukeldum.</p>
<p>Veðurlagssáttmálin skal setast í verk, so at útlátið av veðurlagsgassum verður avmarkað, og Kyotoavtalan verður løgd fyri Løgtingið til samtyktar.</p>
<p><em type="bold">Støðan í dag </em>Føroyar staðfestu í 1993 altjóða veðurlagssáttmálan. Í 1997 varð Kyotoavtalan gjørd, sum er ískoyti til sáttmálan. Endamálið við henni var at bera so í bandi, at útlátið av veðurlagsgassum skuldi minkað innan 2012. Í sambandi við at Fólkatingið setti Kyotoavtaluna í gildi í2001, varð fyrivarni tikið fyri Føroyum. Hetta varð gjørt eftir áheitan frá Landsstýrinum, og hetta fyrivarni er framvegis galdandi. </p>
<p>Ein kanning av útlátinum í 2001 vísti ein vøkstur í útlátinum síðan 1990 á 11%. Ein uppgerð frá 20055 vísir, at øll orkunýtslan í Føroyum í høvuðsheitum er grundað á olju og bensin. 95% av nýtsluni eru jarðrunnin brennievni so sum olja, bensin og petroleum, og 4% stava frá varandi orkukeldum. Á leið helvtin av oljunýtsluni verður brúkt í fiskiflotanum (43,9%). Oljunýtslan á landi stavar serliga frá trimum høvuðsbólkum: Húsarhaldum, ravmagnsframleiðslu og akførum.</p>
<p><em type="bold">Avbjóðingar og trupulleikar </em>Tá ið ræður um CO2-útlát, eru størstu einstøku bólkarnir fiskiskip, húsarhald, ravmagnsframleiðsla og akfør. Tí eigur ítøkilig ætlan fyrst at verða gjørd fyri, hvussu minkast kann um orkunýtsluna hjá hesum dálkingarbólkum. </p>
<p>Fyri fiskiskip skal málið vera, at veiðan nýtist ikki at minka, hóast oljunýtslan minkar. T.d. kann betrast um orkuvirksemið, leggjast kann um til minni orkukrevjandi veiðihættir, og minkast kann um flotan. Í veiðuloyvum eiga umhvørvisatlit at vera sjálvsagdur lutur. Tað kann bæði vera við at áseta mark fyri ella skráseting av, hvussu nógv útlát hvørt skip kann hava t.d. fyri hvørt veitt tonsatal, og at tað skal vera ein skylda at taka alla veiðu so sum garnar og skræðu til lands.</p>
<p>Fyri húsarhald er serliga talan um oljunýtslu til upphiting og heitt vatn. Her kundi til dømis verið skift frá oljufýring1685</p>
<p>Kelda: »Yvirskipaður orkupolitikkur«. Fyrsta útkast til orkupolitik. 30. okt 2006. Vinnumálaráðið.169til fjarhita, og dentur kundi eisini verið lagdur á betri orkuvirksemi í hvørjum einstøkum húsi. Nýtsla av varandi orkukeldum eigur eisini at verða ment. Mælt verður til at stuðla vindorku, hitapumpum, sólplátum og tílíkum.</p>
<p>Setast skal á skrá at minka um oljunýtsluna í sambandi við flutnings- og bústaðarhættir. Stuðul eigur at verða latin til nýggjan umhvørvisútbúnað so sum umhvørvisgóðar bilar, umhvørvisgóð skip, partikkulfiltur og tílíkt.</p>
<p>Stórur partur av endamálinum eigur at kunna røkkast við fíggjarligum stýringaramboðum, og tiltøk á hesum øki eiga at setast í verk. Skipað eigur at verða soleiðis fyri, at inntøkur av møguligum koltvísúrnisavgjøldum kunnu nýtast sum til stuðul til verkætlanir at minka um orkunýtsluna og til at menna orkusparandi skipanir.</p>
<p>Skulu vit minka um útlátið av veðurlagsgassum, mugu vit arbeiða miðvíst og støðugt við hesum, og vit mugu nýta somu orkugóðu amboð sum onnur lond til endamálið. Átøk fyri at minka um koltvísúrnisútlátið eru langtíðarmál, og tí er ein breið, politisk semjaneyðug.</p>
<p><em type="bold">Ætlan hiðani til 2015 Stig 1: 2007-2015 </em>Í 2007 eigur at verða farið undir at leggja til rættis ítøkilig átøk, t.d. við fíggjarligum stýringaramboðum so sum avgjøldum og stuðli fyri at minka um útlátið av veðurlagsgassum. </p>
<p>Føroyar skulu strika sítt fyrivarni fyri Kyotoavtaluni og eiga beinanvegin at minka um útlátið av veðurlagsgassum, so at tað innan 2012 er á leið 5% og í 2015 8% minni enn í 1990.</p>
<p>Oljunýtslan skal minkast á øllum økjum – lutfalsliga mest á teimum, sum dálka mest.</p>
<p>Umhvørviskrøv skulu setast, tá veiðuloyvi til skip verða givin. Skipini skulu nýta bestu tøkni, ið er til taks, orkugóðan reiðskap og føra grønan roknskap við fleiri parametrum.</p>
<p>Umhvørviskrøv skulu setast til alla nýbygging, bæði skip, hús og annað. Viðkomandi lóggáva skal lagast til hetta. Í 2015 skulu 15% av orkuni stava frá varandi orkukeldum. Nýggjar orkukeldur skulu stuðlast, t.d. jarðhiti, alduorka o.s.fr. Tøknin skal mennast, og serlig atlit skulu altíð takast til náttúruna.</p>
<p>Jørð, hav, luft og vatn Jørð, hav, luft og vatn skulu vera so rein, at tey hvørki eru til ampa ella skaða fyri fólk, fæ, náttúru ella mannaverk</p>
<p type="listitem">Tað ber í sær, at eitt miðvíst arbeiði skal setast í gongd at verja vistskipanirnar á landi, sjógvi og í  jørðini móti ávirkan, sum kann hótta natúrligu javnvágina.</p>
<p type="listitem">Dálking av havi og sjógæti skal fyribyrgjast</p>
<p type="listitem">Rein luft skal vera allastaðni, í bý sum á bygd</p>
<p type="listitem">Vatnið í áum og vøtnum skal vera ódálkað</p>
<p type="listitem">Upphópan av skaðiligum evnum skal fyribyrgjast</p>
<p>Føroysk støðisvirði skulu staðfestast</p>
<p>Fyri at tryggja, at jørð, hav, luft og vatn eru so rein, at tey hvørki eru til ampa ella skaða fyri fólk, fæ, náttúru ella mannaverk, er neyðugt at kenna støðisvirðini í føroysku náttúruni og at ansa eftir, at dálkandi útlát ikki hevur týðandi árin á umhvørvið. Tað merkir, at føroysk støðisvirði skulu staðfestast við kanningum og granskingum, og at ansast skal eftir, at umhvørvisstøðan altíð er góð.</p>
<p><em type="bold">Støðan í dag </em>Kunnleiki um góðskuna í havi, luft, jørð og vatni stavar serliga frá arbeiðinum við at skapa eina føroyska umhvørviseftiransingarskipan. Flestu kanningar hava tó verið gjørdar við útlendskari fígging. Alt ov fáar kanningar verða gjørdar við tí í hyggju at finna fram til føroyska støðisvirðið, so at dálkandi útlátsárin kann staðfestast. M.a. tørvar okkum kanningar av luftgóðskuni í bygdum økjum. </p>
<p>Lóggávan fyri umhvørvisøkið er afturúrsigld og ófullfíggjað, løgtingslóg um havumhvørvið undantikin. Ein nútímansgerð av náttúru- og planlóggávuni eigur at verða gjørd. Harafturat vantar týðandi lóggáva, sum avmarkar ella bannar innflutningi, framleiðslu og nýtslu av umhvørvisskaðiligum evnum, umframt lóggáva, ið ásetur, at árinsmetingar skulu gerast, áðrenn farið verður undir størri verkætlanir, og at umhvørvismetingar skulu verða framdar í sambandi við allar størri samfelagsligar og skipanarligar ætlanir.</p>
<p><em type="bold">Avbjóðingar og trupulleikar </em>Kunnleikin til góðskuna um jørð, hav, luft og vatn skal mennast. Tað gerst best við at skapa umstøður fyri støðugum og regluligum kanningum undir eini umhvørviseftiransingarskipan. Tørvur er á eini umhvørviseftiransingarskipan, sum hevur støði í føroyskari fígging, og sum javnan kunnger umhvørviskanningar og umhvørvishagtøl/ávísingartøl fyri almenninginum á ein hátt, sum mennir føroyska hugburðin til náttúru- og umhvørvisvernd. </p>
<p>Verandi vitan um føroysk støðisvirði eigur at lýsast, og tilmæli eigur at gerast um, hvør vitan enn vantar í, og hvørjar kanningar eiga at fremjast. Tá vitanin er tøk, ber til at áseta markvirðir fyri, hvussu nógv dálking kann góðtakast í jørð, hav, luft og vatni, serliga, um talan er um útlát, ið eru tengd at náttúruorkuni sum t.d. taðingarevnir. Upphópandi umhvørviseiturevni eiga altíð at avmarkast sum mest og innan fyri karmarnar á altjóða sáttmálum.170</p>
<p>Umhvørvisgóðskan skal í minsta lagi vera líka góð sum í øðrum Norðurlondum. Tað hevur týdning fyri ímyndina av Føroyum sum framkomnum samfelagi, at lóggáva og dálkingaravmarkandi skipanir samsvara við norðurlendskar og evropiskar skipanir.</p>
<p><em type="bold">Ætlan hiðani til 2015 1. stig: 2007-2015 </em>Umhvørviseftiransingarætlan skal staðfestast og fíggjast serstakt á fíggjarlógini beinanvegin. </p>
<p>Umhvørviseftiransingin skal mennast, so at í 2010 kann leggjast fram ein greining av føroysku umhvørvisgóðskuni, ávísingartølum og tilmæli til, hvat gerast skal fyri at betra um umhvørvisgóðskuna.</p>
<p>Markvirði, ið eru tengd at náttúruorkuni og støðisvirðum, skulu ásetast fyri dálkandi útlát.</p>
<p>Uppskot til nýggja lóggávu, sum – umframt nýgerð av verandi náttúru-, umhvørvis- og planlóggávu – eisini hevur kemikaliu-, vøru- og umhvørvisárinslóggávu, skal vera tøkt í 2010.</p>
<p>Í framtíðini skal lýsing av gongdini í umhvørvishagtølum regluliga og í minsta lagi fjórða hvørt ár almannakunngerast í lættskiljandi útgávu. Fyrsta útgávan skal koma í 2010.</p>
<p>Vinna og útlát Dálkandi útlát skulu skrásetast, stýrast og skerjast</p>
<p type="listitem">Tað ber í sær, at:</p>
<p type="listitem">Virkir skulu seta umhvørvisstýrisskipanir í verk</p>
<p type="listitem">Metast skal um fylgjur, sum virksemið hevur fyri náttúru og umhvørvi</p>
<p type="listitem">Virkir skulu menna og nýta bestu tøku tøknina fyri at skerja dálkingina</p>
<p type="listitem">Arbeiðast skal eftir viðurkendum vinnugreinastandardum</p>
<p type="listitem">Vælvirkandi innsavningar- og endurnýtsluskipanir skulu vera fyri bæði vanligt og serliga dálkandi burturkast</p>
<p>Vøru- og kemikaliunýtsla skal góðkennast, skrásetast og stýrast</p>
<p><em type="bold">Støðan í dag </em>Serliga dálkandi vinnur, sum eru stovnaðar eftir oktober 1988, tá ið umhvørvisverndarlógin varð sett í gildi, skulu hava umhvørvisgóðkenning, og fara tá ofta at skráseta dálkandi útlát. Men eingi krøv eru sett til serliga dálkandi vinnur, stovnaðar fyri 1988. Tað finnast tó virkir, stovnað fyri 1988, sum eru umhvørvisgóðkend. </p>
<p>Alivinnuni, oljuvinnuni, brennistøðum og øðrum eru áløgd krøv at skráseta nýtslu, mannagongdir og útlát. Neyvar skrásetingar av dálkandi útláti vanta í fleiri vinnugreinum, t.d. fiskiskapi og landbúnaði. Oljuvinnan er einasta vinna, sum verður kravd at gera EIA-greining (Environment Impact Assessment), og tískil sjálv skal meta um fylgjurnar, virksemið hevur fyri náttúru og umhvørvi.171</p>
<p>Tað eru at kalla eingi virkir, sum hava sett umhvørvisskipanir í verk, annað enn tað, sum myndugleikarnir krevja. Viðurkendir vinnugreinastandardir eru ikki kent fyribrigdi her heima.</p>
<p>Sum heild kann sigast, at føroysk virkir hava ikki lagt seg eftir at menna og nýta bestu tøkni fyri at skerja dálkingina. Hinvegin hevur høgi oljuprísurin havt við sær, at virkir – serliga fiskiflotin – veruliga eru farin at kanna, hvussu ein kann spara oljuútreiðslur.</p>
<p>Hvat vøru- og kemikaliunýtslu viðvíkir, er eingin dagførd lóggáva á økinum, og tí kunnu nógvar vørur vera í umfari í Føroyum, sum ikki eru loyvdar í okkara grannalondum.</p>
<p><em type="bold">Avbjóðingar og trupulleikar </em>Ein avbjóðing er at fáa øll øki – almenn sum egin – til at raðfesta umhvørvið frammarlaga, og ikki at síggja umhvørvisátøk sum eina óneyðuga útreiðslu og sum krøv, sum forða fyri búskaparligari menning. </p>
<p>Góð hagtøl mugu fáast til vegar, og avbjóðingin er síðan at fáa greiðu á, hvussu stór umhvørvisátøkini skulu vera. Umhvørviskrøv mugu setast við skili, og ansast skal eftir, hvat átøkini kosta í mun til nyttuvirðið.</p>
<p>Avbjóðingin verður somuleiðis at gera fiskiveiðuna umhvørvisbetri og burðardyggari.</p>
<p><em type="bold">Ætlan hiðani til 2015 1. stig: 2007-2010 </em>At kortleggja, hvussu nógv tær ymisku vinnurnar dálka,172173teirra millum heilsuverkið og aðrar vinnur. Til hetta hoyrir at skráseta útlát, so at Føroyar kunnu røkja sínar fráboðanarskyldur sambært altjóða sáttmálum. Áðrenn hetta verður gjørt, má ein allýsing gerast fyri, hvussu útlátini skulu mátast. At seta mál fyri, hvussu nógv útlátið frá ymisku vinnugreinunum skal skerjast, og saman við vinnuni gera eina ætlan fyri, hvussu hetta kann fremjast. <em type="bold">2. stig: 2007-2015 </em>At stuðla gransking og menning av bestu tøknini og eggja vinnufyritøkum til at seta umhvørvisstýrisskipanir í verk. At góðkenna og stýra vandamiklari og dálkandi vøru- og kemikaliunýtslu. <em type="bold">3. stig: 2007-2015 </em>At krevja, at alt dálkandi virksemi skal hava eina umhvørvisgóðkenning. <em type="bold">4. stig: 2007-2015 </em>At lata umhvørvisskipanir og metingar um fylgjur fyri náttúru og umhvørvi gerast ómissandi lut í viðgerðini, tá ið loyvi og góðkenningar verða givin til virksemi í vinnugreinum, sum verða mettar at skaða umhvørvið. </p>
<p>Alment og kommunalt virksemi Umhvørvisatlit skulu takast í mun til alt alment og kommunalt virksemi</p>
<p type="listitem">Tað ber í sær, at:</p>
<p type="listitem">Landið og kommunurnar skulu orða umhvørvisætlanir, sum allar uppgávur skulu leggjast til rættis og útinnast eftir</p>
<p type="listitem">Arbeiðið, sum verður latið upp í hendurnar á eginfyritøkum at leggja til rættis og útinna, skal somuleiðis gerast sambært umhvørvisætlanum</p>
<p>Eginvinnufyritøkur, sum hava eina virkandi umhvørvisstýrisskipan, eiga at hava fyrimun fram um aðrar at fáa almenn og kommunal arbeiði, tá hesi verða útboðin</p>
<p><em type="bold">Støðan í dag </em>Umhvørvisætlanir eru orðaðar ætlanir hjá landi og kommunum, sum millum annað miða ímóti at minka um tilfeingisnýtsluna og útlátið í vatn og luft frá almennum og kommunalum virksemi. Ein umhvørvisheildarætlan fyri virksemið hjá tí almenna finst ikki í dag. </p>
<p>Flestu kommunur hava ongantíð havt nakra orðaða umhvørvisætlan. Kommunurnar, sum síðst í nítiárunum orðaðu eina slíka, hava annaðhvørt bert lutvíst fylgt síni ætlan, ella hava nátt teimum málum, sum sett vórðu, men hava ikki endurskoðað ella dagført tær.</p>
<p><em type="bold">Avbjóðingar og trupulleikar </em>Umráðandi er, at tað almenna og kommunur fáa fakliga vegleiðing til at gera umhvørvisætlanir, og at tær harafturat leggja seg eftir at ganga fremst í hesum arbeiði. Virksemi teirra er stórur partur av virkseminum í landinum, og almennu- og kommunalu Føroyar kunnu á henda hátt ganga á odda á hesum øki og vísa øðrum vegin. Ein onnur avbjóðing hjá landi og kommunum er at geva sær far um dálkingarvandarnar frá vinnuligum og almennum virksemi og at brúka hesa vitan til at leggja lendis- og býarskipanina soleiðis til rættis, at vandin fyri náttúru- og umhvørvisdálking gerst so lítilsum gjørligt. Harumframt eiga tilbúgvingarætlanir at verða gjørdar, har mannagongdir eru fyri, hvussu landsog kommunualir myndugleikar bera seg at, tá ið dálking kann skaða náttúruna og umhvørvið í kommununi. </p>
<p><em type="bold">Ætlan hiðani til 2015 1. stig: 2007-2010 </em>Kommunurnar arbeiða við at orða umhvørvisætlanir. </p>
<p>Ein bólkur verður settur at arbeiða við at orða eina umhvørvisætlan fyri virksemið hjá tí almenna.</p>
<p>Kravt skal verða, at alt dálkandi virksemi skal hava eina umhvørvisgóðkenning. <em type="bold">2. stig: 2010-2015 </em>Krøv verða sett til eginfyritøkur, ið gera arbeiði fyri tað almenna og kommunur, at tey skulu gerast sambært umhvørvisstýrisskipanum, sum stýra tilfeingisnýtslu og útláti í mun til útbodna arbeiðið. </p>
<p>Umhvørvisætlanir hjá kommunum og tí almenna verða eftirmettar og endurskoðaðar regluliga.</p>
<p>Kunning og samskifti Upplýsing og kunning til tann einstaka borgaran um náttúru og umhvørvi skal økjast</p>
<p type="listitem">Tað ber í sær, at:</p>
<p type="listitem">Upplýsing og vegleiðing skal kveikja áhuga og tilvitan um náttúru og umhvørvi</p>
<p>Átøk sum til dømis grønir skúlar og tílíkt skulu fremjast fyri at stimbra tilvitanina til náttúru og umhvørvi millum børn og ung</p>
<p><em type="bold">Støðan í dag </em>Sum er, finst lítið av upplýsing og vegleiðing til borgaran um umhvørvi og umhvørvisvernd. Nakrir skúlar hava í nøkur ár verið riknir sum grønir skúlar. Teir hava tó ikki – eins og líknandi skúlar í grannalondum okkara – verið partur av altjóða skipan fyri slíkar skúlar. </p>
<p>Í dag finst lítið av kunning á føroyskum um umhvørvi og umhvørvisvernd, ætlað til fólkaskúlan. Tað tilfar, sum finst, eitt nú á donskum, er bert partvíst nýtiligt til føroyskar umstøður.</p>
<p><em type="bold">Avbjóðingar og trupulleikar </em>Nógvir partar eru inni í myndini, tá ið ræður um upplýsing og vegleiðing á umhvørvisøkinum, og hetta hevur við sær, at upplýsingin í onkrum førum er í so tilskilað, í øðrum førum ov grunn og í versta føri endurtakandi, tá ið fleiri partar kunna um sama evni. Orkan til umhvørvisupplýsing og umhvørvisvegleiðing kundi tí verið nógv betur nýtt, um arbeiðið varð samskipað. Lagt verður tískil upp til at arbeiða fram ímóti einum samstarvi millum verandi partar á økinum longu í 2007. Á henda hátt kunnu vit fáa eina samskipaða og betri vegleiðing og upplýsing á umhvørvisøkinum í framtíðini.174175 </p>
<p>Tá ið tað kemur til grønar skúlar, er ein av avbjóðingunum at skipa fyri samstarvi millum lærarar og kommunur á hvørjum einstøkum skúla. Undirvísingartilfarið til skipanina í Føroyum eigur at vera á føroyskum máli og lagað til føroysk viðurskiftir. Hvat viðvíkir luttøku hjá grønum skúlum í einari altjóða skipan, eigur hetta at verða greinað.</p>
<p>Umráðandi er, at tilvitanin um náttúruna og umhvørvið verður løgd niður í børnini frá barnsbeini. Tí verður ein av avbjóðingunum eisini at seta í verk umhvørviskunning og umhvørvisundirvísing fyri børn undir skúlaaldri.</p>
<p><em type="bold">Ætlan hiðani til 2015 1. stig: 2007-2009 </em>Skipað verður eitt samstarv millum verandi partar á upplýsingar- og kunningarøkinum viðvíkjandi náttúru og umhvørvi. </p>
<p>Ein skipan fyri grønar skúlar verður sett á stovn.</p>
<p>Umhvørviskunning og umhvørvisundirvísing verða sett á stovn fyri børn undir skúlaaldri. <em type="bold">2. stig: 2009-2012 </em>Í samstarvi við verandi partar á økinum verður skipaður ein meginstovnur, sum skal taka sær av at upplýsa og kunna um náttúru, umhvørvi og heilsu í Føroyum. </p>
<p>Arbeitt verður við at gera og útgeva undirvísingartilfar til grønar skúlar á føroyskum. Tilfarið skal vera lagað til føroysk viðurskifti.</p>
<p>Tilfar verður fingið til vegar um náttúru og umhvørvi til børn undir skúlaaldri. Tilfarið skal vera á føroyskum og lagað til føroysk viðurskifti. <em type="bold">3. stig: 2012-2015 </em>Miðað verður ímóti, at flestallir fólkaskúlar og barnagarðar eru grønir í 2015. </p>
<p>Kunningin til borgaran um náttúru, umhvørvi og heilsu er á einum høgum stigi og málrættað til føroyingar og føroysk viðurskifti.176177</p>
<p>Fyrisiting og gjøld Umhvørvis-, lendis- og náttúrumál verða løgd í eina umsiting, sum er før fyri at fremja málini</p>
<p type="listitem">Tað ber í sær, at:</p>
<p type="listitem">Ein høvuðsfyrisiting fyri náttúru-, lendis- og umhvørvismál skal verða savnað og styrkt</p>
<p type="listitem">Høvuðsfyrisitingin skal fyrisita sítt málsøki og veita ráðgeving til aðrar myndugleikar og stovnar tvørtur um ráðs-, stovns- og kommunumørk</p>
<p type="listitem">Lóggávan skal verða dagførd og smíðað, so til ber at røkka settum umhvørvismálum í 2015</p>
<p>Skráseting, hagtøl, eftirkanningarskipanir og gransking skulu brúkast sum amboð til at staðfesta og fylgja við útlátinum, dálkingarstøðuni, korunum hjá vistskipanum, plantum og djórum umframt at fyrisita skyldur Føroya móti umheiminum sambært altjóða sáttmálum</p>
<p><em type="bold">Støðan í dag </em>Eingin heildarfyrisiting fyri umhvørvi, lendi og náttúrufyrisiting er í dag. </p>
<p>Fyrisitingin av umhvørvisøkinum er lutað út á fleiri myndugleikar. Umhvørvisdeildin á Heilsufrøðligu starvsstovuni fyrisitur tann partin av umhvørvisverndarlógini og havumhvørvislógini, sum sambært kunngerð ella skrivi er lagdur til hennara. Ein stórur partur av umhvørvismálum verður fyrisitin av kommununum, t.d. sambært kunngerð um umhvørvisreglur. Tað, sum eftir er, liggur hjá Innlendismálaráðum.</p>
<p>Leikluturin hjá ráðnum í fyrisitingini av lendismálum er fyrst og fremst at góðkenna byggisamtyktir, eftir at hesar eru viðgjørdar av byggi- og býarskipanarnevndini.</p>
<p>Innlendismálaráðið hevur at kalla ongan leiklut í fyrisitingini av náttúrumálum. Her eru tað fyrst og fremst friðingarnevndirnar, ið taka avgerðir.</p>
<p>Í dag eru heilt fá gjøld, ið eru áløgd grundað á umhvørvispolitisk fyrilit. Nevnast kunnu tó gjøld fyri burturbeining av olju og bilvrakum. Heldur ikki verða gjøld nýtt til at stýra nýtslu av dálkingarevnum. Meginparturin av fyrisitingini innan fyri karmarnar á løgtingslóg um umhvørvisvernd verður goldin av landskassanum, millum annað fyri at geva umhvørvisgóðkenningar og at útinna eftirlit. Hetta er eitt øki, sum aðrastaðni er kostnaðarsett, og sum tí eisini er kostnaðarsett í havumhvørvislógini.</p>
<p><em type="bold">Avbjóðingar og trupulleikar </em>Ein yvirskipað ætlan fyri nýtslu av lendi og økjum í landinum er ein týdningarmikil liður í at verja náttúruna. Hetta eigur tí at verða gjørt sum skjótast. </p>
<p>Lógargrundarlagið á økinum eigur í hesum sambandi at verða samskipað, og nýggj náttúruverndarlóg eigur at verða gjørd.</p>
<p>Skráseting, hagtøl, eftiransingarskipanir og gjøld skulu oftari enn nú nýtast sum amboð til at stýra náttúru- og umhvørvispolitikkinum.178</p>
<p><em type="bold">Ætlan hiðani til 2015 l. stig: 2007-2015 </em></p>
<p>Avgjøld skulu tillagast, so at minni avgjøld eru á vørum, amboðum og øðrum, sum dálkar lítið, enn á slíkum, sum dálkar meira.</p>
<p>Avgjøld á dálkingarevni og tilfar skulu vera við til at fíggja útreiðslur, sum almennu Føroyar hava av eitt nú at skráseta útlát, fylgja dálkingarstøðuni, burturbeining og tílíkum.</p>
<p>Konkurslógin skal verða broytt, so at gjøld fyri upprudding verða javnsett við krøv, ið hava framíhjárætt í trotabúgvum.</p>
<p>Gjøld skulu ásetast fyri fyrisiting og eftirlit við serliga dálkandi vinnugreinum.</p>
<p>Virksemi, ið krevur góðkenning og eftirlit, skal sjálvt gjalda kostnaðin av hesum. T.e., at umhvørvisfyrisitingin skal krevja tímakostnað ella seta í verk góðkenningarog eftirlitsgjøld. Hetta eigur at verða sett í verk beinanvegin.</p>
<p>Lýsing eigur at verða gjørd av best egnaðu umhvørvisavgjøldum, og hvussu tey skulu umsitast.</p>
<p>Nýggj náttúruverndarlóg eigur at vera liðug í 2008. Lóggávan á náttúru-, lendis- og umhvørvisøkinum annars eigur at vera liðugt endurskoðað í 2010.</p>
<p>Longu í ár verður avgjaldslóggávan broytt, so at hon eggjar til at dálka sum minst.</p>
<p>Í 2015 skulu 2,015% av fíggjarlógini nýtast til at skapa røttu karmarnar fyri vinnulív, borgarar og myndugleikar, so at vit í felag kunnu arbeiða fram ímóti sama aðalmáli, sum er, at umhvørvið skal vera frítt fyri mannaelvdari dálking og náttúruinntrivum, sum kunnu hótta heilsu menniskjans og fjølbroytni og vakurleika náttúrunnar.179</p>
<p>Hesi vóru í strategibólkinum fyri umhvørvi: Rúni Joensen, aðalstjóri, Innlendismálaráðið, formaður Anni á Hædd, stjóri, Tilbúgvingarstovnur Føroya Dánjal Petur Højgaard, studentaskúlalærari Bergmann Finnsson, Agenda 21 Stovan Guðri Andorsdóttir Ellefsen, góðskuleiðari, United Seafood Jákup Pauli Joensen, deildarstjóri, Heilsufrøðiliga Starvsstovan Janet Fríða Johannesen, stjóri, Atlanticon</p>
<p xml:lang="dan">G r u n d a r s t e i n u r</p>
<p xml:lang="dan">M E N T A N181</p>
<p>Innihaldsyvirlit</p>
<p>Aðalmál . . . . . . . . . . . . . . . . . . . . . . . . . . . . . . . 183 Samandráttur . . . . . . . . . . . . . . . . . . . . . . . . . . . 183 Mál og strategi . . . . . . . . . . . . . . . . . . . . . . . . . . 184 Útgreinað mál og strategi . . . . . . . . . . . . . . . . . . 186 Partmál . . . . . . . . . . . . . . . . . . . . . . . . . . . . . . . . 186</p>
<p>Mentanararvur . . . . . . . . . . . . . . . . . . . . . . . 186 List . . . . . . . . . . . . . . . . . . . . . . . . . . . . . . . . 189 Ítrótt . . . . . . . . . . . . . . . . . . . . . . . . . . . . . . . 192183</p>
<p>Samandráttur Í 2015 hava vit í nógv størri mun enn í dag allan heimin sum fatanarkarm. Fólk verða minni staðbundin og velja at liva, har ið vælferð og góðar fortreytir fyri trivnaði eru. Landamørk hava ikki avgerandi týdning. Fólk flyta hagar, sum avbjóðingar, spennandi størv og upplivingar eru. Í 2015 verður mentan ein týðandi treyt fyri trivnaði, list ein sera nógv eftirspurd vøra og skapanarevni ein hin mest eftirspurdi førleikin.</p>
<p><em type="bold">Virðisgrundarlag </em>Mentan og list hava altíð havt stóran týdning fyri samleika. Frá fornari tíð sæst, at tað hevur havt týdning, at eitt nú amboð, bygningar og rituellir lutir ikki bert hava verið arbeiðslig, men eisini vøkur. </p>
<p>Eisini nútíðarmenniskjað hevur tørv á at hava mentan og list uttan um seg. Býarskipan, list á almennum støðum, mál, fjølmiðlar, bókmentir, tónlist, mentanar-, ítrótta- og útbúgvingartilboð – alt hetta er avgerandi fyri samleika okkara, og hvussu vit trívast og mennast sum menniskju.</p>
<p>Í altjóðagjørda samfelagnum hvørva mørkini ímillum frítíð og arbeiði og ímillum tað at vera brúkari og luttakari í mentanarligum upplivingum. Eisini hvørva mørkini millum almenna og privata rúmið. Við samskiftistøknini eru vit øll »á« allastaðni og altíð. Í hesum meldrinum kann mentan vísa á upphavið og veita tryggleika at søkja longur út.</p>
<p>Aðalmál Føroyar eru fyrimynd í alheims samfelagnum. Her blóma mentan og list. Vælvirkandi skipanir borga fyri dygd og nýskapan, og mentan og list eru týðandi partar av samfelagsbúskapinum</p>
<p>Aðalmál og grundarlag</p>
<p>Aðalmál</p>
<p>Bygnaðurog karmar</p>
<p>List</p>
<p>Raðfestingar</p>
<p>Ítrótt</p>
<p>Mentanar-arvur</p>
<p>Virðis-grundarlag</p>
<p>Búskaparligtgrundarlag</p>
<p xml:lang="dan">Mál og strategi</p>
<p>Átøk</p>
<p>Mynd 13: Strategiskjalið er skipað soleiðis184</p>
<p>Skulu Føroyar bjóða seg fram í alheims vitanar- og upplivingarsamfelagnum, eiga vit at menna skapanar førleikar og hugsanarhættir, tolsemi og skapa karmar fyri fjøltáttaðum, mentanarligum og listaligum virksemi. Mentan og list verða fortreytir fyri einum ríkum samfelag, og tað skapandi menniskjað verður drívmegin.</p>
<p><em type="bold">Búskaparligt grundarlag </em>Listaligar vørur kunnu vera materiellar, t.e. fløgur, bøkur, málningar o.a., ella immateriellar, t.e. upplivingar, framførslur, tænastur o.a. Altjóðagerð og samskiftistøkni geva nýggjar møguleikar fyri at marknaðarføra og selja listaligar vørur. Marknaðurin fyri føroyska mentanarframleiðslu verður við hesum óavmarkaður. </p>
<p>Við øktari vælferð og størri keypsorku broytist nýtslumynstrið, og brúkarin keypir ikki bara sjálva vøruna, men eisini virðini, sum knýta seg at henni.</p>
<p>Vinnur verða mentar og flyta mørk gjøgnum gransking, og tá ið talan er um list, er tað ofta tann ikki vinnuliga úrvalslistin, ið flytur mørkini. Uttan íløgur í úrvalslist mennist breiða listin ikki. Ein íløga í úrvalslistina er sostatt eisini ein íløga í breiðu listina.</p>
<p>Skapandi vinnurnar1 eiga størri og størri part av BTÚ, og aðrar siðbundnar vinnur branda vørur sínar við mentan, list og listafólkum. Skapanarevni verða ein týðandi partur av kappingarførinum, og vinnufyritøkur gagnnýta alsamt meiri skapandi førleikarnar hjá listafólki.2</p>
<p>Mentanarlig framleiðsla fær størri og størri týdning sum útflutningsvinna og er í dag størsta útflutningsvinna í USA.</p>
<p>Við røttum hugburði, váðafýsni og átøkum kann henda vinna gerast ein týðandi partur av føroyska búskapinum.</p>
<p xml:lang="dan">Mál og strategi</p>
<p><em type="bold">Bygnaður og karmar </em>Bygnaðurin fevnir um Løgtingið, Mentamálaráðið, Mentanargrunn landsins, eitt nýskipað Mentanarráð Føroya, kommunur og ymsar felagsskapir, umframt norðurlendskar og altjóða samstarvsfelagsskapir. </p>
<p>Myndin á næstu síðu vísir bygnaðin við føroyskum og útlendskum pørtum. Úthurð og Mentanarráð eru uppskot til nýggjar stovnar.</p>
<p><em type="bold">Mentamálaráðið </em>Mentamálaráðið hevur ábyrgdina av yvirskipaða mentanarpolitikkinum og skal tryggja neyðugu politisku, løgfrøðiligu og fíggjarligu karmarnar fyri at seta Visjón 2015 í verk. Mentamálaráðið ger mentanarpolitiskar raðfestingar, røkir altjóða mentanarsamstarv og ger menningarog virkisætlanir fyri tey trý høvuðsøkini mentanararv, list og ítrótt. </p>
<p><em type="bold">Mentanarráð </em>Stovnað verður Mentanarráð Føroya at ráðgeva Løgtinginum og Landsstýrinum í yvirskipaða mentanarpolitikkinum. Mentanarráðið skal virka fyri góðum samstarvi og samskifti millum stovnar og einstaklingar, ið starvast við list og varðveiting av mentanararvinum. Mentanarráðið stimbrar bygging av netverkum og tryggjar neyðugu karmarnar í hesum sambandi. Mentanarráðnum verður tryggjað neyðug fyrisitingarlig orka, og ráðið verður1 </p>
<p>Telduspøl og forrit, byggilist, design og móti, filmur og sjónbandaframleiðsla, handverk og list, tónleikavinna, kringvarp, palllist,útgávuvirksemi o.a. 2</p>
<p>Hugsað verður um tað, sum verður nevnt »kreativa alliansan« millum mentan og vinnulív, har vinnan hevur ásannað, at í nútí-mans fyritøkum er tørvur á tí kreativiteti, ið listafólk umboða.185mannað við umboðum fyri mentanarlív, landsmyndugleikar, kommunalar myndugleikar og vinnulív.</p>
<p>Norðurlendska mentanarasamstarvið byggir í stóran mun á meginreglur um armslongd. Mentanarráðið fær ein týðandi leiklut í norðurlendska mentanarsamstarvinum, serstakliga í sambandi við virksemið hjá Kulturkontakt Nord og Nordisk Kulturforum.3</p>
<p><em type="bold">Mentanargrunnur Landsins </em>Nýggj lóggáva fyri Mentanargrunn landsins verður framd. Í hesum sambandi verður endamál grunsins endurskoðað, virkisøkið neyvari greinað og bygnaðurinbroyttur og nútímansgjørdur við styrktum fyrisitingarførleika. Gjørd verður langtíðar fíggjarætlan fyri grunnin, so at arbeiðast kann eftir tíðaravmarkaðum virkisætlanum. Virkisøki grunsins skal m.a. fevna um hesi meginøki starvslønir og stuðul til yrkislist og til yrkislistafólk, listaliga og mentanarliga framleiðslu og útgávu, mentanarlig tiltøk fyri børn og ung, stuðul til films- og margmiðlalist og mentanarligt virksemi sum heild. </p>
<p>Stýri grunsins tekur í samráði við landsstýrismannin í mentamálum avgerð um innihaldið í hesum virkisætlanum grunsins. Tá ið ætlanin er samtykt, ræður stýrið einsamalt fyri árligu játtanunum. Endamálið við hesi3</p>
<p>Kulturkontakt Nord er nýskipað skrivstova undir Norðurlendska ráðharrastovninum. Skrivstovan umsitur nýggju mentanarligurammuskráirnar. Kulturkontakt Nord er skipað eftir meginregluni um armslongd. Nordisk Kulturforum er eitt árligt fundarforum, fyriskipað av Kulturkontakt Nord, við tí endamáli at stimbra norðurlendsk mentanarnetverk og ráðgeva Norðurlendska ráðharrastovninum.</p>
<p>Mynd 14: Bygnaðurin186skipan er at tryggja mentanarpolitiskar raðfestingar og fullgóða nýtslu av fíggjarliga tilfeingi grunsins.</p>
<p>Ein fortreyt fyri at røkka málinum er, at játtan grunsins á løgtingsfíggjarlógini verður munandi økt fram til 2015.</p>
<p><em type="bold">Kommunurnar </em>Eins og í grannalondum okkara eiga kommunurnar at átaka sær ein vaksandi mentanarpolitiskan leiklut. Skipað verður fyri greiðum býti millum land og kommunur á øllum mentanarøkinum. </p>
<p><em type="bold">Áhugavirksemi </em>Alt byrjar við áhuga og einum kveiktum neista. Hesin týdningarmikli parturin av mentanarligu tilvitanini fer ofta fram í teim mongu áhugafeløgunum fyri list, ítrótt, trúarlív, søvn, skótarørslu og vælgerðararbeiði, har eldsálir dríva verkið, og har meginparturin av arbeiðinum er sjálvboðið. </p>
<p>Áhugavirksemið hevur eisini stóran týdning fyri yrkisliga partin av mentanarøkinum, tí tað betrar um kunnleikastøðið, fremur gávurøkt og er við til at ala upp evnarík fólk, ið seinni kanska gera hetta virksemið til yrkisleið sína.</p>
<p>Áhuga- og yrkisvirksemi hava hvør sín leiklut á mentanarøkinum, uttan tó at útihýsa hvør øðrum. Eitt samstarv millum hesi øki er ein fyrimunur fyri bæði og ein fortreyt fyri einum blómandi mentanarlívi.</p>
<p>Almenni mentanarpolitikkurin skal tí skapa hóskandi karmar fyri áhugavirksemið og tryggja, at tað, ið rørir segog sprettur úr sjálvbodna áhugavirkseminum, fær neyðug gróðrarlíkindi.</p>
<p><em type="bold">Norðurlendskt og altjóða samstarv </em>Mentanarligt samstarv er raðfest frammarlaga í politiska samstarvinum millum Norðurlond. Hetta samstarv ber í sær nýggjar fíggingar- og samstarvsmøguleikar og høvi at mynda nýggj netverk í øllum listagreinum og ímillum einstaklingar og mentanarstovnar. </p>
<p>Við avtalum verður tryggjað, at Føroyar kunnu fara upp í mentarasamstarvið hjá ES. Eisini verða sínámillum mentanarsamstarvsavtalur gjørdar við grannalondini og onnur lond.</p>
<p type="listitem">Partmál Orðað eru partmál fyri:</p>
<p type="listitem">Mentanararvin</p>
<p type="listitem">List</p>
<p>Ítrótt</p>
<p>Mentanararvur Mentanararvur hevur týdning fyri afturkenning og tilknýti. Mentanararvurin er tryggjaður okkum í máli, tjóðminnum, bókmentum, skaldskapi á mannamunni, í staðanøvnum, søgnum, ævintýrum, fornum handverki og fólkamentan sum heild.</p>
<p>Økta samskiftið og flytingin um landamørk geva nýggj innskot og mentanarligt margfeldi og føra til, at staðbundin sereyðkenni spakuliga hvørva. Avbjóðingin er at187styrkja tjóðskaparligu tilvitanina um týdningin, sum mentanararvur hevur fyri lívsvirði og trivnað, bæði úr staðbundnum og alheimsligum sjónarhorni.</p>
<p>Mál Mentanararvur og -umhvørvi eru væl miðlað, varðveitt og vard</p>
<p>Vitan um og atgongd til mentanararv er tøk hjá øllum</p>
<p>Virðing verður sýnd mentanararvi og mentanarumhvørvi hjá øðrum</p>
<p><em type="bold">Soleiðis røkka vit málinum </em></p>
<p><em type="bold">Mentanararvur og -umhvørvi eru væl miðlað, varðveitt og vard </em>Umsitingin av mentanarumhvørvi í landinum skal styrkjast og samskipast, bæði hjá landsstovnum og kommunalum stovnum, soleiðis at felags tilvitska verður um ábyrgdarbýtið lokalt og í landinum sum heild. Landsumsitingin skipar karmar og setur í verk verndartiltøk, sum hava landsfevnandi týdning. Kommunurnar skipa fyri verndartiltøkum gjøgnum byggi- og býarskipanarsamtyktir. </p>
<p>Á byggilistaliga økinum verða stig tikin til at orða stevnumið við atliti at eitt nú góðsku og umhvørvi, og gjørd verður ein landsbyggireglugerð, sum samansjóðar almennar reglur um bygging. Lógarverkið verður savnað í eina reglugerð og fyrisitingareind, soleiðis at øll viðurskifti eru samskipað, og staðfest verður, hvør hevurmyndugleikan. Ein heildarætlan við raðfestingum eigur at verða gjørd fyri alla almenna bygging.</p>
<p>Stovnarnir, ið varða av mentanararvi, hava í størri og minni mun felags áhugamál viðvíkjandi fyrisitingarførleika, granskingarførleika og førleika at miðla. Hesir førleikar eiga at verða samskipaðir og mentir. Fremst í raðfestingunum er at byggja felags starvshøli og hóskandi høli til framsýningar og goymslur.</p>
<p>Tjóðsavn Føroya, sum er ein samskipan av stovnum, ið varða av mentanararvinum, verður sett á stovn. Tjóðsavn Føroya skal røkja framsýningar- og miðlapartin av virksemi stovnanna.</p>
<p>Bókasavnsvirksemi, tjóðminnasavnsvirksemi, skjalasavnsvirksemi, listasavnsvirksemi og bygdarsavnsvirksemi verða raðfest øki í mentanarpolitikkinum. Lóggávurnar skulu dagførast, og heildar- og menningarætlanir skulu gerast fyri virksemi stovnanna. Bygdarsøvnini hava týðandi leiklut í lokalu fyrisitingini av mentanarumhvørvi. Málstevnunevndin skal orða ein yvirskipaðan málpolitikk og gera uppskot til lóg á hesum øki.</p>
<p>Rætturin til mál verður raðfestur fremst. Øll skulu hava rætt til at læra móðurmálið, tjóðarmálið og fremmandamál. Betri undirvísingartilfar á móðurmálinum skal útvegast undirvísingarverkinum. Betri møguleikar skulu vera til málsliga eftirútbúgving. Fleiri føroyskar framleiðslur skulu vera í almennu fjølmiðlunum, og føroyskur undirtekstur skal á allar útlendskar sendingar. Stig verða tikin til at menna føroyskt vísindamál.188</p>
<p>Menningarætlan verður gjørd fyri føroyska bókaútgávu. Ætlanin skal fevna bæði um føroyskar bøkur og týðingar til føroyskt og úr føroyskum. Útgávuvirksemið og marknaðarføringin verða fíggjað við føroyskum og norðurlendskum stuðli.</p>
<p>Vitan um skaldskap av mannamunni, arvaður úr fyrndini gjøgnum sagnir, ævintýr, dans, kvæði og vísur, skal mennast og miðlast gjøgnum skúlaskapin. Tímar eiga at verða avsettir til hetta, og undirvísingarførleikin á hesum økjum skal verða mentur.</p>
<p>Nevnd verður sett at gera uppskot um fjølmiðlapolitikk. Public service skyldurnar hjá Kringvarpi Føroya verða neyvari ásettar í avtalu um avrik millum Mentamálaráðið og Kringvarp Føroya.</p>
<p>Fjølmiðlapolitikkurin skal m.a. seta krøv til útbúgving og eftirútbúgving av tíðindafólki.</p>
<p>Mentamálaráðið ger avtalur um avrik við mentanarstovnarnar. Hesar avtalur skulu tryggja felags fatan av málum og menningarætlanum fyri stovnarnar.</p>
<p><em type="bold">Vitan um og atgongd til mentanararv er tøk hjá øllum </em>Tilvitanin um mentanararvin verður ment gjøgnum miðlan. Vitan um mentanararv føroyinga skal verða lætt atkomulig hjá øllum. Hetta gerst serliga gjøgnum alnetið, og virksemi stovnanna skal mennast soleiðis, at møguleikar verða skaptir fyri munagóðari miðlan. </p>
<p>Eitt miðlasavn skal røkja øll talgild savnindi og standa fyri eini felags KT- og miðlanartænastu.</p>
<p>Mentanarstovnarnir samskipa eina verkætlan, ið skal tryggja, at talgilding av m.ø. føroyskari myndlist, føroyskum bókmentum, søguligum skjølum og tjóðminnalutum verður framd.</p>
<p>Søvnini skulu støðugt menna og útbyggja sínar framsýningar, bæði til ung og eldri. Framsýningarvirksemið skal byggja á holla fakliga vitan, sum er grundað á gransking av mentanararvinum.</p>
<p>Framsýningarvirksemið verður støði undir víðari útbygging av upplivingartilboðum við atliti at ferðavinnu, bæði í bygdasøvnum og vardum mentanarumhvørvi kring landið.</p>
<p><em type="bold">Virðing verður sýnd mentanararvi og mentanarumhvørvi hjá øðrum </em>Kunning um føroyskan mentanararv og mentanarumhvørvi verður samskipað gjøgnum ein felags mentanarportal á alnetinum. </p>
<p>Føroyar eru við í altjóða samstarvi um at varðveita og verja mentanararv og mentanarumhvørvi. Føroyingar skulu laga seg eftir teimum etisku krøvum, ið altjóða samfelagið setur til vernd av mentanararvi og -umhvørvi.</p>
<p>Føroysk vísindafólk og savnsfólk eiga at vera við í altjóða samstarvi á ymiskum økjum um mentanararvin. Í 2015 eru føroysk tjóðminni umboðað á listanum hjá UNESCO yvir mentanararv heimsins.189</p>
<p>Flytføri og altjóða samstarv hava sum fortreyt, at vit sýna tolsemi og virða mentan og mentanararv hjá øðrum fólkasløgum. Hetta skal síggjast aftur í verki í gransking og í kunning um og miðlan av mentanararvi.</p>
<p>List List er fortreyt fyri trivnaði borgarans og menning samfelagsins og er ein ágóði, ið kemur øllum samfelagnum til góðar.</p>
<p>Strategiin fevnir um karmar og átøk fyri allar listagreinar undir einum.4 Tað er sera umráðandi, at tað í yvirskipaða mentanarpolitikkinum sum skjótast verða gjørdar langtíðar menningarætlanir fyri hvørja einstaka listagrein. Í hesum sambandi verður álitið Mentan og Menning dagført.4</p>
<p>List er eitt felagsheiti, ið fevnir um eina røð av listagreinum: tónlist, leiklist, dans, skaldskap, myndlist, filmslist, fotolist,margmiðlalist, listahandverk, sniðgávu, byggilist o.a.190</p>
<p>Mál fyri list Øllum stendur í boði at uppliva list á altjóða stigi</p>
<p>Tilvitan um skapandi evni og luttøka í listaligum virksemi eru partar av uppalingarskipanini og skúlaskapinum</p>
<p>Listafrálæra stendur øllum børnum og ungum í boði</p>
<p>Útbúgvingartilboð eru til føroysk og útlendsk listafólk</p>
<p>Yrkislistafólk virka og eru viðurkend á jøvnum føti við aðrar starvsbólkar</p>
<p>Føroyar eru við í og hýsa altjóða mentanarligum tiltøkum og samstarvi.</p>
<p>Føroysk list og listafólk eru eftirspurd í altjóða høpi</p>
<p><em type="bold">Soleiðis røkka vit málinum </em></p>
<p><em type="bold">Øllum stendur í boði at uppliva list á altjóða stigi </em></p>
<p>List á altjóða stigi setur krøv til karmar, bæði fyri at hýsa altjóða listaligum framførslum og fyri at menna eitt fjøltáttað útboð av føroyskari list.</p>
<p>Serstøku listagreinarnar seta ymisk krøv til hølisviðurskiftini, sum verandi karmar ikki nøkta. Tí skal tjóðleikhús byggjast til leiklist og tónlist. Hølini bjóða fram útbúnað á altjóða stigi – eisini til miðlan og upptøkur, og harafturat bústaðarmøguleikar til altjóða listafólk.</p>
<p>Listadepil, ið skal skapa karmarnar fyri einum mennandi og livandi umhvørvi hjá sjónlist,5 verður settur á stovn. Listadepilin fevnir um verkstøð, framsýningarhøli og umsiting. Bústaðar- og arbeiðsmøguleikar hjá altjóða listafólki skulu knýtast at listadeplinum.</p>
<p>Norðurlandahúsið skal í størri mun virka fyri mentanarligum samstarvi millum Norðurlond og Føroyar. Í framtíðini fer virkisøkið hjá Norðurlandahúsinum eisini at fevna um umsiting av nýggjum, norðurlendskum skipanum, ið tryggja føroyska luttøku í teimum nýggju rammuskráunum.</p>
<p><em type="bold">Tilvitan um skapandi evni og luttøka í listaligum virksemi eru partar av uppalingarskipanini og skúlaskapinum </em>Mentamálaráðið skal orða ein mentanarpolitikk fyri børn og ung. Politikkurin skal menna mentanarligu og listaligu tilvitanina og verður settur í verk í samstarvi við dagstovnaøkið, fólkaskúlan, yrkislistabólkar og mentanarstovnar. </p>
<p>Øllum børnum og ungum skal standa í boði listaligar upplivingar. Á dagstovnum og skúlum verður tónlist, leiklist, skaldskapur og sjónlist ein partur av virkseminum.</p>
<p>Kring landið verða smærri pallar skipaðir í kommunalum høpi. Hesir pallar skulu menna føroyska list í nærumhvørvinum og hýsa altjóða listatiltøkum. Harumframt skulu kommunur tryggja, at venjingarhøli til tónlist standa ungum í boði. 5</p>
<p>Myndlist, byggilist, sniðgáva, filmslist, margmiðlalist, fotolist o.a.191</p>
<p><em type="bold">Listafrálæra stendur øllum børnum og ungum í boði </em></p>
<p>Frálæran í listaligum og fagurfrøðiligum lærugreinum í fólkaskúlanum verður tímasett í yvirskipaðari lesiætlan. Hetta skal tryggja øllum børnum somu grundleggjandi frálæru.</p>
<p>Musikkskúlaskipanin verður umskipað bygnaðarliga og innihaldsliga til ein mentanarskúla og verður lagað til broytta kommunbygnaðin, soleiðis at talan verður um seks til átta deplar. Innihaldsliga kann skipanin eftir tørvi bjóða undirvísingartilboð í tónlist og sangi, leiklist, myndlist, filmslist, sniðgávu, dansi, skaldskapi o.ø. Mentanarskúlaskipanin verður samskipað við verandi frítíðarundirvísing.</p>
<p><em type="bold">Útbúgvingartilboð eru til føroysk og útlendsk listafólk </em>Við tilknýti til Lærda háskúla Føroya verður listaháskúli settur á stovn. Listaháskúlin bjóðar í fyrstu atløgu bachelorútbúgving í neyvari ásettum listagreinum og skal eftir eina tíð mennast til at geva eitt breiðari undirvísingartilboð. </p>
<p>Listaháskúlin er við í altjóða skiftisskipanum, og ávíst tal av plássum verður latið útlendskum lesandi. Listaliga umhvørvið á háskúlanum verður ment við m.ø. útlendskum gestalærarum, og skúlin hevur møguleika fyri at hýsa listafólki.</p>
<p>Listaháskúlin bjóðar summarskúla og eftirútbúgving, og so við og við skal eitt granskingarumhvørvi mennast á skúlanum.</p>
<p><em type="bold">Yrkislistafólk virka og eru viðurkend á jøvnum føti við aðrar starvsbólkar </em></p>
<p>Almennar skipanir skulu tryggja yrkislistafólkum møguleikar at liva og virka í Føroyum. Økt verður munandi um talið á starvslønum frá Mentanargrunni landsins. Grunnurin skal í hesum sambandi átaka sær vanliga arbeiðsgevaraábyrgd mótvegis teimum, ið fáa starvsløn.</p>
<p>Avvarðandi myndugleikar skulu tryggja, at serstakar skatta- og sosialskipanir verða settar í verk til tess at veita yrkislistafólkum tryggar og góðar arbeiðsumstøður.</p>
<p>Tilboð um samansettar starvssetanir skulu vera til teirra, ið hava listaliga útbúgving frá hægri lærustovni og undirvísa í Føroyum. Tey kunnu sostatt lutvíst virka sum lærarar og lutvíst sum yrkislistafólk, eitt nú á Tjóðpalli Føroya, Mentanarskúla Føroya og í Føroya symfoniorkestri.</p>
<p>Føroya symfoniorkestur verður skipað sum stovnur á løgtingsfíggjarlógini. Føroyingar nema sær í alsamt størri mun tónlistaútbúgving, og fyri at gagnnýta førleika teirra á skilabesta hátt, hevur tað týdning, at hesin yrkisligi starvsbólkur verður settur á dagsskrá.</p>
<p>Vinnuframa- og íverksetarastuðulsskipanir mugu endurskoðast, soleiðis at skapandi vinnur verða raðfestar. Mentamálaráðið og Vinnumálaráðið skulu í felag tryggja, at yrkislistafólk, feløg og fyritøkur fáa lut í teimum skipanum, ið verða til taks. Somu partar semjast um ein politikk fyri skapandi vinnur.</p>
<p>Lóggávan um upphavsrætt verður yvirtikin og lagað til føroysk viðurskifti.192</p>
<p><em type="bold">Føroyar eru við í og hýsa altjóða mentanarligum tiltøkum og samstarvi. Føroysk list og listafólk eru eftirspurd í altjóða høpi </em></p>
<p>Úthurð, sum er ein skrivstova fyri mentanarøkið, verður sett á stovn.</p>
<p>Fyrsta uppgávan hjá Úthurð verður at samskipa ein felags mentanarportal. Endamálið við mentanarportalinum er at veita listafólkum, mentanarstovnum, vinnulívi og borgarum framkomna og miðsavnaða tænastu.</p>
<p>Aðrar uppgávur eru at skipa fyri og vera við í sølu- og netverksfremjandi tiltøkum, branda og marknaðarføra føroyska list og at skipa fyri vinnufremjandi tiltøkum innanlands og uttanlands. Úthurð røkir fyrisitingarligu uppgávur Mentanarráðsins.</p>
<p>Skrivstovan røkir samstarv við vinnuvirkir og felagsskapir og arbeiðir fyri felags fatan og nýggjum inntøkukeldum. Sett verða mentanarumboð á øllum føroyskum sendistovum, og avtala verður gjørd við ávísar norðurlendskar sendistovur um samstarv. Mentanarumboðini skulu í samstarvi við Úthurð promovera føroyska mentan og list, knýta sambond og byggja netverk. Úthurð skal eisini virka fyri, at føroysk mentan og list verða umboðað á almennum ferðum.</p>
<p>Ítrótt Ítrótt er fortreyt fyri trivnaði og menning borgarans og hevur týdning fyri fólkaheilsuna. Ásannandi óheftu støðuna hjá sjálvbodnu ítróttarørsluni, verða lunnar lagdirundir eina framhaldandi menning av ítróttini í nær- og fjarumhvørvinum.</p>
<p>Mál fyri ítrótt Fjøltáttað og mennandi ítróttatilboð eru til øll</p>
<p>Útbúgvingartilboð eru til føroysk og útlendsk ítróttafólk og -leiðarar</p>
<p>Føroyar eru sjónligar í altjóða ítróttasamstarvinum, taka ábyrgd og hýsa altjóða tiltøkum</p>
<p>Føroysk ítrótt og ítróttafólk eru eftirspurd í altjóða ítrótti Ítrótt hevur týdning fyri landsins búskap</p>
<p><em type="bold">Soleiðis røkka vit málinum </em></p>
<p><em type="bold">Fjøltáttað og mennandi ítróttatilboð eru til øll </em>Kommunurnar samstarva um at byggja ítrótta- og rørsludeplar kring landið. Fleiri ítróttagreinir verða á einum og sama staði fyri at fáa sum mest burtur úr felags umstøðum. </p>
<p>Ítrótta- og mentanarvirksemi verða tættari knýtt hvør at øðrum, so at felags anlegg verða nýtt á bestan hátt.</p>
<p>Land og kommunur orða ítøkiligan ítróttapolitikk, sum í samráði við ítróttafeløgini í økinum setur út í kortið, hvørji mál og hvørjar ætlanir eru við ítróttini í økinum í framtíðini.193</p>
<p>Allir aldursbólkar, sama hvør førleikin er, skulu kunna vera við í onkrum rørsluvirksemi.</p>
<p>Í samstarvi við ítróttafeløgini eiga kommunurnar eftir tørvi at taka ábyrgd av at byggja og reka ítróttaanlegg, so at ítróttafeløgini kunnu nýta orku sína til at taka sær av dagliga ítróttavirkseminum. Samstundis seta almennu myndugleikarnir krøv um, at ítróttafeløgini menna eitt trygt og gott umhvørvi til børn og ung.</p>
<p type="listitem">Útbúgvingartilboð eru til føroysk og útlendsk ítróttafólk og -leiðarar Saman við ítróttarørsluni verða tikin stig til at bøta um kunnleikan til ítrótt og rørslu, bæði hjá einstaklingunum og hjá felagsskapum. Ein liður í hesum er ein ítróttaháskúli við hesum endamálum at virka sum:</p>
<p type="listitem">Altjóða ítróttaháskúli fyri ung, ið júst eru liðug í framhaldsdeildini</p>
<p type="listitem">Ítróttaligur menningardepil fyri ung, ið vilja leingja miðnámsskúlaútbúgvingina við einum ári fyri at venja meiri ítrótt um dagin</p>
<p type="listitem">Miðdepil fyri útbúgving av leiðarum og venjarum í ítróttafeløgum</p>
<p>Skeiðsdepil fyri einstaklingar, feløg og fyritøkur í rørslu, lívsvanum og fólkaheilsu, og at veita útbúgvingarverkinum og annars øllum samfelagnum ráðgeving</p>
<p>Skúlin verður fíggjaður við almennum peningi og brúkaragjaldi.</p>
<p><em type="bold">Føroyar eru sjónligar í altjóða ítróttasamstarvinum, taka ábyrgd og hýsa altjóða tiltøkum </em></p>
<p>Føroyar átaka sær ein virknan leiklut í altjóða ítróttasamstarvinum. Arbeitt verður miðvíst fyri at vaksa um ávirkanina í altjóða felagsskapum. Samstundis átaka Føroyar sær leiklutin sum vertur fyri altjóða fundum og tiltøkum annars.</p>
<p><em type="bold">Í samstarvi við altjóða ítróttasamgongur verður skipað fyri altjóða ítróttatiltøkum í Føroyum </em>Í samstarvi við Ítróttasambandið og sersambondini verða ætlanir lagdar um eina støðuga og skipaða menning av ítróttaanleggum. Gjørd verður ein landsætlan 2008-2015 fyri íløgur í landsítróttaanlegg, ið lúka altjóða treytir. </p>
<p><em type="bold">Føroysk ítrótt og ítróttafólk eru eftirspurd í altjóða ítrótti </em>Við miðvísari førleikamenning av ítróttafólki og -leiðarum verður støðið á føroyskum ítróttakappingum ment. Ein menningarskipan verður gjørd, har ung, evnarík ítróttafólk fáa bestu umstøður at menna seg í síni ítróttagrein. </p>
<p>Flytføri og uppihald hjá dugnaligum ítróttafólki – føroyskum og útlendskum – verða tryggjað í lóggávu.</p>
<p><em type="bold">Ítrótt hevur týdning fyri landsins búskap </em>Ítróttin gevur stórt íkast í samfelagsbúskapin. </p>
<p>Í sambandi við altjóða ítróttatiltøk verður øktur dentur lagdur á at marknaðarføra og bøta um umstøðurnar at vera vertur fyri teimum.194</p>
<p>Gerast skulu serligar skipanir, ið kunnu lætta um eina »professionalisering« av einstøkum føroyskum ítróttagreinum, um ynski eru um tað.</p>
<p>Heilsufremjandi virksemið hjá ítróttini hevur við sær sparingar í almennum útreiðslum til heilsuverkið. Víst verður til Fólkaheilsuætlan føroyinga, ið umrøður týdningin av ítrótti fyri fólkaheilsuna.</p>
<p>Raðfestingar</p>
<p type="listitem">Karmar og bygnaður</p>
<p type="listitem">Stovnseting av Mentanarráð Føroya</p>
<p type="listitem">Nýskipan av Mentanargrunni landsins</p>
<p>Luttøka í altjóða rammuskráum fyri mentanararv, list, ítrótt og flytføri</p>
<p type="listitem">Mentanararvur</p>
<p type="listitem">Samskipan av søvnum</p>
<p type="listitem">Tjóðsavn Føroya</p>
<p type="listitem">Talgilding av mentanararvi</p>
<p type="listitem">Miðlasavn og miðlanartænasta</p>
<p type="listitem">Málstevna og politikkur</p>
<p type="listitem">Menningarætlan fyri føroyska bókaútgávu</p>
<p>Avtalur um mál og avrik hjá stovnum undir Mentamálaráðnum</p>
<p type="listitem">List</p>
<p type="listitem">Skipanir at tryggja bestu virkiskor hjá yrkislistafólkum</p>
<p type="listitem" xml:lang="dan">Førleikamenning</p>
<p type="listitem">Samansettar starvssetanir</p>
<p type="listitem">Serstøk mentanarátøk fyri børn og ung</p>
<p type="listitem">Mentanarskúli fyri børn og ung</p>
<p type="listitem">Listaháskúli</p>
<p type="listitem">Tjóðleikhús til leiklist og tónlist</p>
<p type="listitem">Økispallar</p>
<p type="listitem" xml:lang="dan">Listadeplar</p>
<p>Úthurð við mentanarportali</p>
<p type="listitem">Ítrótt</p>
<p type="listitem">Ítróttapolitikkur</p>
<p type="listitem">Ítrótta- og rørsludepil</p>
<p type="listitem">Ítróttaháskúli</p>
<p type="listitem">Landsítróttaanlegg</p>
<p>Økt altjóða ítróttasamstarv195</p>
<p>Hesi vóru í strategibólkinum fyri mentan: Petur Petersen, aðalstjóri, Mentamálaráðið, formaður Andras Mortensen, landsantikvar, Føroya Fornminnissavn Jenny Petersen, stjóri, Tjóðpallur Føroya Sølvi Reinert Hansen, ítróttaráðgevi, ÍSF Dávur Winther, deildarleiðari, Klaksvíkar Kommuna Sigvør Laksá, tónleikaumboð Urd Johannesen, fulltrúi, Mentamálaráðið Jóannes Dalsgaard, deildarstjóri, Mentamálaráðið, skrivari Armgarð Weihe, fulltrúi, Mentamálaráðið, skrivari</p>
<p xml:lang="dan">G r u n d a r s t e i n u r</p>
<p xml:lang="dan">A R B E I Ð S M A R K N A Ð U R197</p>
<p>Innihaldsyvirlit Aðalmál . . . . . . . . . . . . . . . . . . . . . . . . . . . . . . . 199 Samandráttur . . . . . . . . . . . . . . . . . . . . . . . . . . . 199 Partmál . . . . . . . . . . . . . . . . . . . . . . . . . . . . . . . . 200</p>
<p>Tann vælvirkandi arbeiðsmarknaðurin . . . . . 200 Tann mennandi arbeiðsmarknaðurin . . . . . . 202 Tann tryggi arbeiðsmarknaðurin . . . . . . . . . . 204 Tann rúmligi arbeiðsmarknaðurin . . . . . . . . . 204 Tað skal vera lætt at bjóða fram og fáa skikkaða arbeiðsmegi . . . . . . . . . . . . 206</p>
<p>Samandráttur Í einum framtíðarsamfelagi eru øll í størri mun virkin og før fyri at laga seg til nýggjar umstøður.</p>
<p>Yvirskipaða málið er ein vælvirkandi arbeiðsmarknaður, har sáttmálar, arbeiðsmarknaðarlóggáva og arbeiðsmarknaðarskipanir samvirka, soleiðis at ósemjur og trætumál á arbeiðsmarknaðinum verða loyst skjótt og á rætta staði. Allar arbeiðsmarknaðarlógir og allar arbeiðsmarknaðarskipanir skulu vera dagførdar innan 2010 og síðan dagførdar við jøvnum millumbilum.</p>
<p>Ein háttur at draga arbeiðsmegi til sín og til dømis at minka um sjúkufráveruna er at seta trivnaðin á arbeiðsplássunum í hásæti, og gott arbeiðsumhvørvi er ein av hornasteinunum í hesum sambandi.</p>
<p>Arbeiðsloysisskipan og arbeiðsávísing eru øki, sum partarnir á arbeiðsmarknaðinum hava staðið fyri at skipa og seinni at umsita, og skulu partarnir á arbeiðsmarknaðinum halda fram við at varða av hesi skipan. Høvuðsendamálini við henni eru at hjálpa teimum fíggjarliga, sum gerast arbeiðsleys, at gera tað smidligt at skifta arbeiði og at útvega arbeiðsmegi. Útgjaldið til arbeiðsleys skal tryggja tí arbeiðsleysa nøktandi kor.</p>
<p>Í Føroyum eins og í hinum Norðurlondunum eru tað partarnir á arbeiðsmarknaðinum, sum við ásetingum í sínámillum sáttmálum skipa viðurskiftini á arbeiðsmarknaðinum. Tað, sum partarnir ikki vilja ella ikki eru førir fyri at skipa í sáttmála, verður skipað við lóg.</p>
<p>Hetta hevur við sær støðugan og liðiligan arbeiðsmarknað, og fast eigur at verða hildið við henda leist.</p>
<p>Yvirskipaða málið í mun til tann mennandi arbeiðsmarknaðin er Lívslong læra. Øll, sum á einhvønn hátt eru knýtt at arbeiðsmarknaðinum, verða partur av eini førleikamenningarskipan, ið skal økja um teirra førleikar og fakliga flytføri.</p>
<p>Arbeiðstøka arbeiðsmegin, herundir eisini leiðslan, skal støðugt førleikamennast, m.a. við skeiðum og styttri útbúgvingum. Serligur dentur skal leggjast á at førleika-</p>
<p>Aðalmál199</p>
<p>Ein vælvirkandi, mennandi, tryggur og rúmligur arbeiðsmarknaður, har tað er lætt hjá øllum at bjóða fram og fáa skikkaða arbeiðsmegi200menna ófaklærda arbeiðsmegi. Eftirútbúgvingarskipanir skulu støðugt skipast, soleiðis at málið um førleikamenningartilboð til øll, uttan mun til starv, kyn og bústað, kann verða rokkið.</p>
<p>Yvirskipaða málið í mun til trygga arbeiðsmarknaðin eru persónligar eftirlønarskipanir, sum samvirka við fólkapensjónina og samhaldsføstu arbeiðsmarknaðarskipanina. Samfelagið hevur evstu ábyrgd av, at øllum er tryggjað lívsgrundarlag við pensjónsaldur. Til tess at tryggja hetta, skulu øll, sum eru á arbeiðsmarknaðinum, gjalda í eina alment góðkenda eftirlønarskipan.</p>
<p>Yvirskipaða málið í mun til rúmliga arbeiðsmarknaðin er, at rúm skal vera fyri øllum á arbeiðsmarknaðinum.</p>
<p>Øll skulu hava eitt virkið arbeiðslív, og eingin skal vera fyri mismuni á arbeiðsmarknaðinum, hvørki av skerdum arbeiðsførleika ella aldri. At skapa rúm fyri fólki við skerdum arbeiðsførleika er gagnligt fyri viðkomandi fólk, arbeiðspláss og samfelagið sum heild.</p>
<p>Til síðst, men ikki minst, skal tað vera lætt at bjóða fram og fáa skikkaða arbeiðsmegi.</p>
<p>Yvirskipaða málið er at beina burtur allar meinbogar at bjóða fram og fáa skikkaða arbeiðsmegi, bæði tá ið talan er um arbeiði í Føroyum og arbeiði uttanlands.</p>
<p>Føroyar skulu allar vera ein arbeiðsmarknaður. Ein av fyritreytunum fyri hesum er, at samferðslukervið skal vera væl útbygt, ferðakostnaðurin millum heim og arbeiðspláss vera lítil, atkoman góð, og bústaðar- ogbarnaansingarmøguleikarnir góðir um alt landið. Tað skal vera lætt hjá føroyingum at bjóða fram arbeiðsmegi sína uttanlands og útbúgvingarkrøv, útbúgvingarstandardir, løggildingar o.a. skulu sostatt vera í samsvari við krøvini aðrastaðni.</p>
<p>Er ikki nóg mikið av skikkaðari arbeiðsmegi í Føroyum, skal vera lætt hjá arbeiðsgevara at fáa neyðuga útlendska arbeiðsmegi ta tíðina, ið tørvurin er. Hetta skal fremjast soleiðis, at útlendsk arbeiðsmegi virkar undir teimum treytum, sáttmálum og lógum, sum galda í Føroyum.</p>
<p type="listitem">Partmál Orðað eru hesi partmál:</p>
<p type="listitem">Tann vælvirkandi arbeiðsmarknaðurin</p>
<p type="listitem">Tann mennandi arbeiðsmarknaðurin</p>
<p type="listitem">Tann tryggi arbeiðsmarknaðurin</p>
<p type="listitem">Tann rúmligi arbeiðsmarknaðurin</p>
<p>Tað skal vera lætt at bjóða fram og fáa skikkaða arbeiðsmegi</p>
<p>Tann vælvirkandi arbeiðsmarknaðurin Yvirskipaða málið er ein vælvirkandi arbeiðsmarknaður, har sáttmálar, arbeiðsmarknaðarlóggáva og arbeiðsmarknaðarskipanir samvirka, so at ósemjur og trætumál á arbeiðsmarknaðinum verða loyst skjótt og á rætta staði. Allar arbeiðsmarknaðarlógir og allar arbeiðsmarknaðarskipanir skulu vera dagførdar innan 2010 og síðan dagførdar við jøvnum millumbilum.</p>
<p>Við fasta gerðarættinum og ætlaðu dagføringini av semingslógini er komið undir land við arbeiðinum at skapa karmar fyri, at ósemjur og trætumál á arbeiðsmarknaðinum verða loyst skjótt. Partarnir á arbeiðsmarknaðinum skulu enn sum áður sjálvir virka fyri at finna loysnir á hesum.</p>
<p><em type="bold">Arbeiðsumhvørvi </em>Ein háttur at draga arbeiðsmegi til sín og m.a. minka um sjúkufráveruna er at seta trivnaðin á arbeiðsplássunum í hásæti, og gott arbeiðsumhvørvi er ein av hornasteinunum. </p>
<p>Partarnir á arbeiðsmarknaðinum, lóggáva, reglur og politikkur á økinum eiga at elva til, at arbeiðsplássini kring landið gerast meira framskygd fyri at fyribyrgja og forða fyri arbeiðsskaðum og minka um arbeiðsumhvørvistrupulleikar.</p>
<p>Yvirskipaða málið er, at arbeiðsplássini dríva verkið, og Arbeiðseftirlitið gerst ráðgevandi, tó uttan heilt at sleppa eftirlitinum, serliga við arbeiðsplássum, har arbeiðsumhvørvið ikki er í lagi. Fíggjarorkan hjá Arbeiðseftirlitinum eigur at styrkjast, soleiðis at stovnurin kann ganga á odda við vitan og trygd. Lógir og kunngerðir eiga at dagførast, so at tær eru eins góðar og í hinum Norðurlondunum.</p>
<p><em type="bold">Arbeiðsloysisskipan og arbeiðsávísing </em>Partarnir á arbeiðsmarknaðinum hava staðið fyri at skipa og seinni at umsita hesi øki og skulu halda fram við at varða av hesi skipan. Høvuðsendamálini við slíkari skipan eru at hjálpa teimum fíggjarliga, sum gerast arbeiðs-leys, at gera tað smidligt at skifta arbeiði og at útvega arbeiðsmegi. Útgjaldið til arbeiðsleys skal tryggja tí arbeiðsleysa nøktandi inntøkugrundarlag. Hóast skipanin sum heild hevur virkað væl, verður mælt til, at tað alla tíðina verður ansað eftir, at skipanin ikki elvir til arbeiðsloysi í ávísum vinnugreinum ella økjum, meðan trot er á arbeiðsmegi í øðrum vinnugreinum ella økjum. Tað er umráðandi at dagføra skipanina við jøvnum millumbilum. </p>
<p><em type="bold">Onnur arbeiðsmarknaðarlóggáva </em>Í Føroyum eins og í hinum Norðurlondunum eru tað partarnir á arbeiðsmarknaðinum, sum við ásetingum í sínámillum sáttmálum skipa viðurskiftini á arbeiðsmarknaðinum. Tað, sum partarnir ikki vilja ella ikki eru førir fyri at skipa í sáttmála, verður skipað við lóg. </p>
<p>Hetta hevur við sær ein støðugan og liðiligan arbeiðsmarknað, og mælt verður til at halda fast við henda leist.</p>
<p>Fyri at tryggja, at lóggivið verður, har tørvur er á tí, eiga regluligir fundir at verða hildnir millum tað almenna og partarnar á arbeiðsmarknaðinum. Á henda hátt fær tað almennna kunning um støðuna á arbeiðsmarknaðinum og grundarlag fyri at gera viðkomandi dagføringar í regluverkinum.</p>
<p><em type="bold">Soleiðis røkka vit málinum </em>Fyri at greiða ósemjur og ivamál á arbeiðsmarknaðinum er neyðugt, at semingslógin verður dagførd, og at partarnir á arbeiðsmarknaðinum eru við til at skipa viðurskiftini á arbeiðsmarknaðinum.201202 </p>
<p>Á arbeiðsumhvørvisøkinum verður orkan serliga brúkt til ráðgeving og at gera meira burtur úr arbeiðsplássum, har arbeiðsumhvørvið ikki er í lagi. Her er neyðugt við upplýsing, bæði til leiðslu og løntakarar.</p>
<p>Á arbeiðsloysisøkinum verður ansað eftir, at skipanin ikki førir trongar við sær, tí tá ið eini vinnugrein vantar arbeiðsmegi, og arbeiðsloysi er í aðrari, kann umskúling gerast neyðug.</p>
<p>Viðvíkjandi aðrari arbeiðsmarknaðarlóggávu verða regluligir fundir hildnir millum tað almenna og partarnar á arbeiðsmarknaðinum fyri at fáa greiðu á, hvar tørvurin at lóggeva ella at broyta lógir er.</p>
<p>Tann mennandi arbeiðsmarknaðurin Yvirskipaða málið er <em type="italic">Lívslong læra. </em></p>
<p>Øll, sum á einhvønn hátt eru knýtt at arbeiðsmarknaðinum, verða partur av eini førleikamenningarskipan, ið skal økja um teirra førleikar og fakliga flytføri.</p>
<p>Arbeiðstøka arbeiðsmegin, herundir eisini leiðslan, skal støðugt førleikamennast, m.a. við skeiðum og styttri útbúgvingum.</p>
<p>Serligur dentur skal leggjast á at førleikamenna ófaklærda arbeiðsmegi.</p>
<p>Eftirútbúgvingarskipanir skulu støðugt skipast, soleiðis at málið um førleikamenningartilboð til øll, uttan mun til starv, kyn og bústað, kann verða rokkið.</p>
<p><em type="bold">Soleiðis røkka vit málinum </em>Partarnir á arbeiðsmarknaðinum eru samdir um, at tað er umráðandi, at arbeiðsmegin hevur fakligan førleika og dagførda vitan. </p>
<p>Partarnir á arbeiðsmarknaðinum skulu leggja størri dent á at betra um útbúgvingarliga undirstøðukervið og at førleikamenna ófaklærdu arbeiðsmegina.</p>
<p>Ófaklærd skulu fáa ókeypis tilboð um førleikamenning í verandi almenna undirstøðukervinum. Førleikamenning skal vera umskúling, har fólk kunnu fara á verandi skúlar at nema sær útbúgving. Í útbúgvingini skal vera møguligt at fáa útgoldið arbeiðsloysistryggingina, sum viðkomandi borgari hevur rætt til. Tey ófaklærdu fáa við hesum høvi til at fara á miðnámsskúla, í læru ella undir hægri lestur í Føroyum ella uttanlands. Eisini skal møguleiki vera at bjóða ófaklærdum fjarlestur, har tað almenna rindar skúlagjaldið.</p>
<p>Tað verða altíð nøkur, ið ikki eru før fyri at fara undir skúlaða útbúgving. Hesi eiga tó at kunna menna seg í teimum yrkjum, tey kenna og hava evni til.</p>
<p>Tann tryggi arbeiðsmarknaðurin Yvirskipaða málið eru persónligar eftirlønarskipanir, sum samvirka við fólkapensjónina og samhaldsføstu arbeiðsmarknaðarskipanina.</p>
<p>Samfelagið hevur evstu ábyrgdina av, at øllum er tryggjað lívsgrundarlag við pensjónsaldur.</p>
<p>Til tess at tryggja fíggjarligt lívsgrundarlag í pensjónsaldri, skulu øll, sum eru á arbeiðsmarknaðinum, gjalda í eina alment góðkenda eftirlønarskipan.</p>
<p>Hetta økið hevur verið nógv viðgjørt, og nógvar ætlanir hava verið fráboðaðar, tó uttan nakra yvirskipaða ætlan. Landsbúskaparliga og fyri hin einstaka er neyðugt at spara, til ein fer av arbeiðsmarknaðinum fyri aldur.</p>
<p>Høvuðsgrundstuðulin hevur verið fólkapensjónin, men seinnu árini eru alsamt fleiri, sum hava teknað egnar pensjónir við avlamisskipan. Um nøkur ár fer tann, sum hevur havt eitt vanligt arbeiðslív, at fáa nóg mikið útgoldið til at varðveita at kalla somu kor í pensjónsaldri sum í virkna arbeiðslívinum.</p>
<p>Mótvegis hesum borgarum verður uppgávan hjá tí almenna at seta krøv til teknaðu pensjónsskipanirnar, at tær nøkta ein ávísan tørv, og at tær røkka til ein vanligan livialdur.</p>
<p>Tað vera tó nøkur, sum av ymsum orsøkum ikki vinna nóg mikið til at gjalda nøktandi upphæddir til eina pensjónsskipan. Fyri hesi eigur tað almenna at hava pensjónsskipan, sum gevur teimum eitt rímiligt lívsgrundarlag í eldri árum.</p>
<p>Ein loysn er, at tey, sum hava eina nøktandi pensjón, sum frá líður ikki fáa fólkapensjón uttan bert eina lítla upphædd. Fólkapensjónin skal so í høvuðsheitum vera203204til teirra, sum ikki vóru før fyri at gjalda nóg mikið til egna pensjón.</p>
<p>Skiftisskipanir verða gjørdar, meðan løntakarar og løntakarabólkar byggja upp pensjónsskipanir.</p>
<p type="listitem">Soleiðis røkka vit málinum Fyri at tryggja øllum eitt fíggjarligt lívsgrundarlag í pensjónsaldri.</p>
<p type="listitem">Skulu øll gjalda í minsta lagi 15% av lønini til alment góðkenda pensjónsskipan</p>
<p type="listitem">Goldin verður ein grundupphædd í eitt neyvari ásett áramál, sum svarar til vanliga livitíð eftir pensjónsaldur</p>
<p type="listitem">Fólkapensjónin skal mest verða ætlað teimum, sum ikki hava verið før fyri at goldið nóg mikið til eitt nøktandi pensjónsútgjald</p>
<p>Skiftisskipan verður gjørd, so pensjónskipanirnar eru hóskandi</p>
<p>Tann rúmligi arbeiðsmarknaðurin Yvirskipaða málið er, at rúm skal vera fyri øllum á arbeiðsmarknaðinum.</p>
<p>Øll skulu kunnu hava eitt virkið arbeiðslív, og eingin skal vera fyri mismuni á arbeiðsmarknaðinum, hvørki av skerdum arbeiðsførleika ella aldri. At skapa rúm fyri fólki við skerdum arbeiðsførleika er gagnligt, ikki bert fyri viðkomandi, men eisini arbeiðspláss og samfelagið sum heild, tí fólk við skerdum førleika eru virðismikil arbeiðsmegi, sum arbeiðsgevarum fer at tørva.</p>
<p>Fólk við skerdum førleika kunnu býtast í trý: <em type="italic">Fólk á arbeiðsmarknaðinum: </em></p>
<p>Nógv við skerdum før-leika eru longu á arbeiðsmarknaðinum og klára seg uttan hjálp frá tí almenna, men kunnu hava tørv á at verða eggjað til at vera í arbeiði ella finna sær annað arbeiði.</p>
<p><em type="italic">Fólk við tilknýti til arbeiðsmarknaðin: </em></p>
<p>Hetta eru fólk,sum eru skrásett sum arbeiðsleys hjá ALS ella eru undir forsorg, tí at tey eru arbeiðsleys. Týdningarmikið er, at tað at fáa fólk við skerdum førleika í arbeiði, er samantvinnað við tað at fáa arbeiðsleys sum heild aftur í arbeiði.</p>
<p><em type="italic">Fólk við ongum tilknýti til arbeiðsmarknaðin: </em></p>
<p>Her er lut-urin at finna hesum fólkum rætta arbeiðið – møguliga við at veita lønarískoyti. Útgangsstøðið er, at fyri tey flestu er tað gott at hava ávíst tilknýti til arbeiðsmarknaðin.</p>
<p><em type="bold">Tey eldru </em>Fólk eru ymiskliga fyri, tá ið tey eldast, og møguleikarnir at vera í arbeiði ella at finna sær annað starv valdast heilsustøðu, arbeiði og vinnugrein. </p>
<p>Her er luturin serliga, at tey eldru, sum eru væl fyri og fegin vilja halda fram at arbeiða, verða eggjað til tess ella at finna sær annað arbeiði. Eisini tey, sum ikki eru í arbeiði, skulu verða eggjað til og fáa møguleika fyri at gerast partur av arbeiðsmarknaðinum aftur.</p>
<p>Markið um 67-ára fráfaringaraldur eigur at hækkast ella takast burtur.205</p>
<p>Fyri at røkka yvirskipaða málinum, at øll skulu kunna hava eitt virkið arbeiðslív, og at eingin skal vera fyri mismuni á arbeiðsmarknaðinum av skerdum arbeiðsførleika, aldri ella øðrum persónligum viðurskiftum, verða sett hesi mál:</p>
<p>Fleiri fólk við skerdum førleika og fleiri eldri skulu næstu árini vera í arbeiði</p>
<p>Hetta skal gerast við at útvega arbeiðsleysum arbeiði, við at lata fólk varðveita arbeiði sítt, og við at lata fólk, sum einki tilknýti hevur til arbeiðsmarknaðin, koma aftur til arbeiðis.</p>
<p>Fleiri arbeiðspláss skulu hava eldri starvsfólk</p>
<p>Tað hava nógv arbeiðspláss longu og hesin partur skal vaksa, so hvørt sum forðingarnar hvørva, og arbeiðsplássini kring landið fáa ans fyri hesi virðismiklu arbeiðsmegi.</p>
<p>Skulu vit tryggja, at fleiri av hesum koma á arbeiðsmarknaðin, og at fleiri varðveita arbeiði sítt, er tað ein fyritreyt, at arbeiðspláss og einstaklingar kenna møguleikar sínar.</p>
<p><em type="bold">Soleiðis røkka vit málinum </em>Serliga skulu tríggjar forðingar, sum eru at finna hjá øllum pørtum – hjá fólki við skerdum førleika, hjá arbeiðsgevarum og í samfelagnum sum heild – beinast av vegnum: </p>
<p>Neyðugt er við meiri vitan um skerdar førleikar og arbeiði</p>
<p>Almannastovan og ALS skulu í felag kunna arbeiðsgevarafeløg og løntakarafeløg uppaftur meira um tørvin hjá teimum við skerdum førleika og um møguleikarnar fyri stuðli til tann einstaka og til fyritøkuna. Vit skulu broyta hugburð til skerdar førleikar og arbeiði. ALS og viðkomandi almennir stovnar skulu í samstarvi við arbeiðsgevarafeløg og løntakarafeløg miðvíst arbeiða fyri einum jaligum hugburði til at seta fólk við skerdum førleika í starv og at varðveita tey í starvinum.</p>
<p>Tað skal vera lættari at sameina skerdar førleikar og arbeiði</p>
<p>Í dag ber longu til á heimasíðuni starv.fo at bjóða fram sína arbeiðsmegi, antin ein hevur skerdan førleika ella ikki. Samskipan millum Almannastovuna og ALS skal gera tað lættari hjá arbeiðsgevara og geva honum eitt og sama stað at venda sær til, tá tørvur er á arbeiðsmegi. Tað er umráðandi at lyfta í felag og at fáa samstarv í lag við tað almenna, stovnar tess og við arbeiðsgevarafeløg og løntakarafeløg. Hetta skal verða gjørt fyri at fáa burtur forðingar fyri, at fólk við skerdum førleika kunnu virka best møguligt í vanligum arbeiðsumstøðum.</p>
<p>Tað almenna sum arbeiðsgevari skal saman við arbeiðsgevarafeløgunum og løntakarafeløgunum kunna um teir menningarmøguleikar, sum eru hjá eldri starvsfólki, og gera skipanir fyri, at eldri fáa serligar arbeiðstreytir, um tørvur er á tí</p>
<p>Eisini skal ansast eftir, at skattaskipanir og pensjónstreytir ikki forða fyri, at eldri átaka sær arbeiði. Slíkar206forðingar skulu beinast av vegnum. Við hóskandi millumbilum verður eftirmeting gjørd. Hetta kann t.d. verða gjørt við, at ALS saman við tí almenna og arbeiðsgevarafeløgum og løntakarafeløgum tekur stig til ítøkiliga eftirmeting av úrslitinum.</p>
<p>Tað skal vera lætt at bjóða fram og fáa skikkaða arbeiðsmegi Yvirskipaða málið er at beina burtur allar meinbogar fyri at bjóða fram og fáa skikkaða arbeiðsmegi, bæði tá ið talan er um arbeiði í Føroyum og arbeiði uttanlands.</p>
<p>Føroyar skulu allar vera ein arbeiðsmarknaður</p>
<p>Ein av fyritreytunum fyri hesum er, at samferðslukervið skal vera væl útbygt, ferðakostnaðurin millum heim og arbeiðspláss lítil, og bústaðar- og barnaansingarmøguleikarnir góðir um alt landið.</p>
<p>Tað skal vera lætt hjá føroyingum at bjóða fram arbeiðsmegi sína uttanlands, og útbúgvingarkrøv, útbúgvingarstandardir, løggildingar o.a. skulu vera í samsvari við krøvini aðrastaðni</p>
<p>Er ikki nóg mikið av skikkaðari arbeiðsmegi í Føroyum, skal vera lætt hjá arbeiðsgevara at fáa neyðuga útlendska arbeiðsmegi ta tíðina, ið tørvurin er</p>
<p>Hetta skal fremjast soleiðis, at útlendsk arbeiðsmegi virkar undir teimum treytum, sáttmálum og lógum, sum galda í Føroyum.</p>
<p><em type="bold">Soleiðis røkka vit málinum </em></p>
<p>Bústaðarviðurskiftini gera arbeiðsmegina meiri flytføra. Útstykkingar og góður húsa- og íbúðarmarknaður eru ein treyt fyri flytføri. Pláss til børn á vøggustovum, í barnagørðum og í fólkaskúlanum, er ein neyðug fortreyt fyri at fáa flytføra arbeiðsmegi. Harumframt skulu fólkaskúlarnir um landið vera á eins høgum stigi.</p>
<p>Flutningssambandið ímillum bygdir og oyggjar hevur stóran týdning fyri flytførið, og alt størri partur av arbeiðsmegini skal kunna ferðast ímillum arbeiðspláss og heimið.</p>
<p>Flytfør arbeiðsmegi hevur týdning fyri tillagingarevnini hjá arbeiðsmegi og fyritøkum. Útbúgving hevur eisini stóra ávirkan á flytførið. Útbúgvingarkrøv, útbúgvingarstandardir, løggildingar o.a. skulu tí vera í samsvari við altjóða krøv.</p>
<p type="listitem">Til tess at gera útlendingaviðurskiftini so smidlig sum gjørligt, eru hesi tiltøk neyðug:</p>
<p type="listitem">Útlendsk arbeiðsmegi skal virka undir teimum treytum, sáttmálum og lógum, sum galda í Føroyum</p>
<p type="listitem">Í  útlendingalógini skal verða lagt upp fyri serligum viðurskiftum á føroyska arbeiðsmarknaðinum</p>
<p type="listitem">Skilt skal verða í millum útlendska arbeiðsmegi og útlendingar annars</p>
<p type="listitem">Áðrenn útlendingar koma til Føroya at arbeiða, skulu teir vita, nær teir skulu av stað aftur</p>
<p>Møguleikar skulu ikki vera fyri at leingja uppihaldið207</p>
<p>Hesi vóru í strategibólkinum fyri arbeiðsmarknaðin: Maria Róin, deildarstjóri, Vinnumálaráðið, forkvinna Snorri Fjalsbak, deildarstjóri, Fíggjarmálaráðið Alfred Petersen, formaður, ALS stýrið Kári á Rógvi, løgfrøðingur Esther Dahl, samskipari, Vinnuhúsið Gunnleivur Dalsgarð, formaður, Starvsmannafelagið Vígdis Johannesen, forkvinna, Havnar Arbeiðskvinnufelag Sørin P. Sørensen, ráðgevi, Vinnumálaráðið Sólrun Gleðisheygg, journalleiðari, Vinnumálaráðið Jóanna Djurhuus, fulltrúi, Vinnumálaráðið, í bólkinum til september 2006</p>
<p xml:lang="dan">G r u n d a r s t e i n u r</p>
<p xml:lang="dan">V Æ L F E R Ð209</p>
<p>Innihaldsyvirlit Aðalmál . . . . . . . . . . . . . . . . . . . . . . . . . . . . . . . 211 Samandráttur . . . . . . . . . . . . . . . . . . . . . . . . . . . 211 Vælferð og vælferðargransking . . . . . . . . . . . . . . 213</p>
<p>Vælferðarsamfelagið . . . . . . . . . . . . . . . . . . . 213 Vælferðar- og heilsugransking. . . . . . . . . . . . 216 Vælferðarráð . . . . . . . . . . . . . . . . . . . . . . . . . 219</p>
<p>Vælferð hjá børnum og ungum . . . . . . . . . . . . . 219</p>
<p>Arbeiðslív samvirka við barna- og familjulív . 219 Samstarv á barna- og ungdómsøkinum . . . . 220 Rættindi hjá børnum og ungum styrkjast . . . 221</p>
<p>Vælferð hjá førleikatarnaðum og fólki við skerdum uppihaldsmøguleikum. . . . 222</p>
<p>Vælferðarskipan . . . . . . . . . . . . . . . . . . . . . . 222 Atkoma. . . . . . . . . . . . . . . . . . . . . . . . . . . . . 223 Bústaðarmøguleikar . . . . . . . . . . . . . . . . . . . 223 At vera virkin. . . . . . . . . . . . . . . . . . . . . . . . . 224 Arbeiðs- og útbúgvingarmøguleikar . . . . . . . 224 Inntøkutrygd . . . . . . . . . . . . . . . . . . . . . . . . . 225 Uppihaldspeningur . . . . . . . . . . . . . . . . . . . . 226</p>
<p>Eldravælferð . . . . . . . . . . . . . . . . . . . . . . . . . . . . 227</p>
<p>Pensjónsskipan. . . . . . . . . . . . . . . . . . . . . . . 227 Eldrabústaðir og eldrarøkt. . . . . . . . . . . . . . . 228</p>
<p>Fjølbroyttir bústaðarmøguleikar. . . . . . . . . . . . . . 229</p>
<p>Mál fyri bústaðarøki . . . . . . . . . . . . . . . . . . . 229</p>
<p>Fólkaheilsa og heilsuverk . . . . . . . . . . . . . . . . . . 231</p>
<p>Fólkaheilsa . . . . . . . . . . . . . . . . . . . . . . . . . . 231 Samskipan . . . . . . . . . . . . . . . . . . . . . . . . . . 232 Apoteksverkið . . . . . . . . . . . . . . . . . . . . . . . . 234 Heildarpsykiatri . . . . . . . . . . . . . . . . . . . . . . . 234211</p>
<p>Samandráttur Okkara fremstu almanna- og heilsupolitisku mál eru, at fólkið skal trívast, mennast og fjølgast í okkara landi. Hetta skal gerast við at tryggja øllum borgarum neyðugar umstøðar fyri góðum lívskorum í einum vælskipaðum vælferðarsamfelag, har sínámillum ábyrgdin millum borgaran og myndugleikan, eins væl og samhaldsfestið millum øll, verður sett í hásæti.</p>
<p>Sama, hvør sosiala og persónliga støða borgarans er, skal øllum verða tryggjað rættindi og atgongd til munagóðar almanna- og heilsutænastur, so sum vit hava neyðugan tørv á. Hetta setur støðug politisk krøv til áhaldandi innihaldsliga, bygnaðarliga og fíggjarliga menning av okkara vælferðarskipanum. Tí seta vit okkum mál og leggja ætlanir fram í tíðina.</p>
<p>Grundarsteinurin undir vælferð fevnir um nógv mál, og til tess at fáa yvirlit yvir tey, eru tey savnað í seks bólkar: Vælferð og vælferðargransking, Børn og ung, Førleikatarnað og fólk við skerdum uppihaldsmøguleikum, Eldri, Fjølbroyttir bústaðarmøguleikar og Fólkaheilsa og heilsuverk. Tó slepst ikki undan, at bólkarnir nerta eitt sindur við økini hvør hjá øðrum.</p>
<p>Vælferðarsamfelagið skal mennast, so at tað stuðlar upp undir tær avbjóðingar, ið standast av alheimsgerðini og einstaklingagerðini. Vælferðar- og heilsugransking skal vera ein týðandi táttur í at tryggja føroyingum eitt vælvirkandi heilsu- og almannaverk, og skipað skal verða eitt vælferðarráð, ið ger viðmerkingar til tann førda vælferðarpolitikkin í einum langtíðarhøpi.</p>
<p>Barna- og familjulívið og arbeiðslívið eiga at kunna samvirka meiri, og rættindini hjá børnum og ungum skulu styrkjast. Vælferðarskipanin skal forða fyri sosialari avbyrging, og bústaðarmøguleikarnir hjá førleikatarnaðum eiga at verða tryggjaðir. Kropsliga og sálarliga tarnað eiga at fáa hjálp, so at tey kunnu vera so virkin í samfelagnum, sum til ber, og so at flest møguligt gerast fíggjarliga sjálvbjargin. Sum liður í hesum skulu útbúgvingarmøguleikarnir hjá førleikatarnaðum tryggjast. Uppihaldspeningur skal koma betur til góðar hjá teimum, ið veruliga tørvar hann, eins og førleikatarnaðum eigur at verða tryggjað ein inntøka, sum kann tryggja teimum eitt gott og virðiligt lív, sama hvør arbeiðsførleiki teirra er.</p>
<p>Fyri tey eldru eigur pensjónsskipanin at gerast betri og javnari, eldrabústaðir og eldrarøkt skulu samantvinnast betur, eins og trygd skal verða fingin fyri, at tørvurin á eldrabúplássum verður nøktaður. Ein broytt bústaðarlóggáva skal harumframt skapa fyritreytir fyri fjøltáttaðum bústaðarmøguleikum fyri føroyingar sum heild.</p>
<p>Heilsan eigur at vera ein tilvitaður táttur í gerandisdegnum hjá einstaklinginum, soleiðis at fólkaheilsan sum heild batnar í samfelagnum. Ymisku partarnir í heilsuverkinum og psykiatriini skulu samskipast og samarbeiða betur.</p>
<p><em type="bold">Sektorábyrgd á vælferðarøkinum </em>Vælferðarpolitikkur er eitt stórt øki, og tí skal sektorábyrgd fremjast sum aðalregla í øllum samskifti millum borgara og samfelag og útinnast í samvirkandi netverkum. </p>
<p>Aðalmál Aðalmálið er at tryggja eitt gott samfelag fyri øll</p>
<p>Aðalreglan um sektorábyrgd má staðfestast og fáast at virka, so at hvør myndugleiki á sínum virkisøki hevur ábyrgd av, at mál, ið fevna um fleiri myndugleikar, verða røkt á fullgóðan hátt. Ein virkin sektorábyrgdarpolitikkur fyribyrgir, at trupulleikar, ið áttu at verið loftaðir í góðari tíð, ikki enda í síðsta bjargingarnetinum, almannalóggávuni.</p>
<p>Nýggir gráøkistrupulleikar vilja tó altíð vera; t.e. mál, ið ikki hóska inn í tær gjørdu skipanirnar, ella sum ógreiða er um í lógunum. Avbjóðingin er at byrgja fyri, at nakar dettur niður í millum skipanirnar, og verður sektorábyrgdin framd til fulnar, broytast gráøkini frá at vera tómrúm til at verða fruktagóð øki, har fleiri enn ein myndugleiki kennir ábyrgd, heldur enn eingin. Tískil skulu myndugleikarnir læra at samstarva, soleiðis at fólk sum skjótast verða víst á rætta stað. Tað krevur, at øll almenn starvsfólk vita av hvør øðrum, kenna samfelagsbygnaðin og mannagongdirnar millum sektorarnar.</p>
<p><em type="bold">Økistænastudeplar </em>Yvirskipað eiga allar tænastur á almanna-, heilsu- og skúlaøkinum, sum landið ætlar skulu liggja nær borgarunum, at verða savnaðar í 6-8 økistænastudeplar kring landið, so at borgarin hevur <em type="italic">eitt </em>stað at venda sær. Sum dømi kunnu barnaverndar-, heilsufrøði- og kommunulæknatænastur vera á sama stað. Fyrimunurin er, at møguleiki verður at samstarva og at samskipa tænastuna og tillaga hana til tørvin hjá einstaka borgaranum. Tað krevur tó, at hvør eindin hevur eitt púra greitt uppgávu- og ábyrgdarøki. </p>
<p><em type="bold">Vælferðarportalur </em>Sum liður í at styrkja sektorábyrgd og at seta á stovn økisdeplar fyri vælferð, er ein felags vælferðarportalur fyri bæði myndugleikar og borgarar eitt gott amboð, og er somuleiðis eitt natúrligt stað hjá fólki at byrja, tá ið tey skulu leita seg fram til vælferðartænastur. Tað er ein sannroynd, at alnetið verður nýtt alsamt meiri, og tískil er tað eisini natúrligt, at vælferðarøkið verður partur av hesi menning.212213 </p>
<p>Vælferð og vælferðargransking Vælferð fevnir ógvuliga vítt. Lutvíst eru nógvar vælferðarskipanir, ið allar mugu verða mentar, men eisini er vælferð eitt sera yvirskipað fyribrigdi, ið spælir saman við at siga øllum samfelagnum, og tí eru altíð nógvir aðrir møguleikar fyri vælferðarskipanum enn júst teimum, ið nú eru. Tískil er stórur tørvur á vitan um vælferðarsamfelagið, soleiðis at nýggj rák koma undan kavi og kunnu gerast ein partur av politikkinum.</p>
<p type="listitem">Mál fyri vælferð og vælferðargransking Orðað eru partmál fyri:</p>
<p type="listitem">Vælferðarsamfelagið</p>
<p type="listitem">Vælferðar- og heilsugransking</p>
<p>Vælferðarráð</p>
<p>Vælferðarsamfelagið Vælferðarsamfelagið skal mennast, so at tað stuðlar upp undir tær avbjóðingar, ið standast av alheimsgerðini og einstaklingagerðini</p>
<p>Samfelagsligi karmurin í Føroyum líkist teimum skandinavisku vælferðarsamfeløgunum. Breið semja er um at menna vælferðarsamfelagið og sosialu skipaninar í Føroyum, soleiðis at tær eru sambæriligar við tær í grannalondum okkara. Hóast mótstøðu og atfinningar, hevur norðurlendska skipanin víst seg at vera haldgóð. Hon fremur trivnað, javnstøðu og tryggleika, samstundis sum hon hevur við sær vøkstur, samstarv og nýskapan. Taðer ikki tann stóri munurin millum høg og lág, og tí eru fortreytir til staðar fyri betri javnvág millum samfelagslig áhugamál. Skipanin hevur eisini megnað at laga seg til skiftandi samfelagsumstøður og hevur tryggjað vinnuni best møguligu kor, t.d. við donsku »flexicurity-skipanini,« ið bæði tryggjar smidleika á arbeiðsmarknaðinum og sosialan tryggleika. Ein sunn vælferðarskipan byggir á samfelagsligt rættvísi, samhaldsfesti og rættartrygd borgarans.</p>
<p>Umráðandi er tó at skilja ímillum samfelagsliga vælferð og sosiala vælferð. Samfelagslig vælferð gevur øllum borgarum møguleika at nýta evni síni til at skapa sær eitt gott lív í einum samfelag, sum ikki hevur ov stórar ójavnar millum borgarar, sum allir borgarar kenna seg eiga samhaldsfastan lut í og virka í sum einstaklingar ella í felag, og har allir borgarar arbeiða og luttaka eftir førimuni.</p>
<p>Sosial vælferð eru hinvegin fyriskipanir, ið settar eru í verk fyri at tryggja borgarar, ið hava serligan tørv á heilsu-, almanna- og skúlaverki, og á pensjóns- og arbeiðsloysisskipan.</p>
<p><em type="bold">Universalistisk vælferðarskipan – vælferðarskipan fyri øll </em>Ein vælvirkandi vælferðarskipan byggir á samarbeiði millum almennar stovnar, virkir og sjálvbodnar felagsskapir, samstundis sum tryggjað verður, at familjulív og arbeiðslív hanga saman. Sosialar veitingar og tænastur skulu fremja sjálvhjálpni sum best, og skulu ikki hava við sær passiva forsyrging. So stutt sum gjørligt skal vera millum borgara og stovn. Somuleiðis er umráðandi, at214vælferðartænastur verða veittar út frá einum heildarsjónarmiði (holismu) og eini meting av tørvi og møguleikum. </p>
<p>At okkara vælferðarskipan í framtíðini verður grundað á universalismu, merkir, at allir borgarar hava ávís grundleggjandi rættindi í trongstøðum so sum arbeiðsloysi, sjúku og aldurdómi, og at allir borgarar – sama, hvat tilknýti teirra til arbeiðsmarknaðin er – hava rætt til sosialar veitingar og tænastur. Henda universalistiska skipan byggir á eina samhaldsfasta fígging og ábyrgd, ið ber í sær, at sosialu veitingarnar í høvuðsheitum eru fíggjaðar gjøgnum vanligan skatt, ið tað almenna, land og kommunur, hava ábyrgdina av at útvega, helst í samstarvi við privatar stovnar.</p>
<p><em type="bold">Alheimsgerðin skapar nýggjar avbjóðingar </em>Vælferðarsamfelagið stendur framman fyri stórum avbjóðingum. Alheimsgerðin skapar opnari marknaðir, størri flytføri og tørv á nýskapan, vinnuliga eins og umsitingarliga. Alheimsgerðin skapar sostatt fyritreytirnar fyri samfelagsligu menning okkara, men leggur samstundis trýst á vælferðarsamfelagið í sínum verandi formi, eins og ivasama menningin av orkukostnaðinum kann leggja trýst á, soleiðis sum samfelagið er skipað í dag. Fyri at verða verandi í fremstu røð, er tí neyðugt at gera strategiskar íløgur í menniskju, útbúgving, vitan, menning og undirstøðukervi, so vit kunnu standa okkum ímillum lond, sum leggja alla orku í at vera á odda. </p>
<p>Einstaklingagerðin ber í sær, at fólk vil hava fleiri valmøguleikar, eisini tá ið ræður um almennar tænastur. Her er tó talan um eina tvístøðu, tí øktu krøvini til væl-ferðartænastur kunnu í sjálvum sær økja um skattatrýstið og sostatt elva til ónøgd um vælferðarsamfelagið, eins og vandi kann verða fyri, at fyritøkur, kapitalur og arbeiðspláss flyta av landinum, um skattatrýstið verður ov høgt. Samstundis gerst alt lættari hjá fólki at flyta millum lond – serliga hjá teimum vælútbúnu. Miðallivialdurin hækkar eins og arbeiðsmegin hevur lyndi at minka, av tí at tey ungu oftari fara undir langar útbúgvingar, og eldra ættarliðið fer fyrr av arbeiðsmarknaðinum. Her ræður um at finna skipanir, so at tey eldru verða eitt samfelagstilfeingi og ein mentanarberi.</p>
<p><em type="bold">Breiðkað vælferðarfígging </em>Tørvur er á støðugum tillagingum av vælferðarsamfelagnum. Tí eiga einskiljingar, ófullfíggjað undirstøðukervi, kommunal yvirtøka av málsøkjum, ójavnar millum miðstaðarøkið og útjaðaraøkini, umframt umhvørvis- og orkuspurningar at teljast millum málini, ið politiska skipanin og eitt møgiligt vælferðaráð eygleiða og umrøða gjølla. </p>
<p>Tað nógva av virkseminum á almannaøkinum er í dag skattafíggjað, og eitt støðugt politiskt trýst er fyri at minka um útreiðslurnar. Tí hevur verið tosað um, at ávísar veitingar av røttum áttu at verið avmarkaðar til fólk við fíggjarliga trongum kørmum, og/ella at eitt hámark átti at verið sett fyri veitingum.</p>
<p>Ein møguleiki er at lata egingjald fylgja einum størri parti av veitingunum. Endamálið við brúkaragjaldi skal vera at ávirka hugburðin hjá borgaranum ella at geva honum høvi at velja annað enn minstuveiting við at gjalda munin.215</p>
<p>Annar møguleiki enn skattafígging er at gera fleiri av veitingunum ella tiltøkunum í almannalóggávuni tryggingarfíggjað, við at arbeiðsmarknaðurin – tí tað lønar seg – tekur ábyrgd, bæði fíggjarliga og við at skapa karmar fyri at lofta teimum forfjónaðu. Tað gerst t.d. við at ALS eisini fær ábyrgd av endurbúgvingartiltøkum til arbeiðsleys.</p>
<p>Ein triði møguleiki er við lóg at áleggja arbeiðsgevarum at rinda ein størri part av dagpeningaútreiðslunum í sambandi við hvørt sjúkuskeið, so at arbeiðsgevararnir verða eggjaðir til at fáa tann sjúka aftur í arbeiði.</p>
<p>Vælferðar- og heilsugransking Vælferðar- og heilsugransking skal vera ein týðandi táttur í at tryggja føroyingum eitt vælvirkandi heilsu- og almannaverk</p>
<p>Vælferðar- og heilsugransking eigur at vera ein týðandi táttur í at tryggja føroyingum eitt vælvirkandi heilsu- og almannaverk, tí við at greina tørvin á heilsu- og almannatænastum, kann hon betra um grundarlagið undir raðfestingum á økinum. Harumframt kann granskingin vera við til at útvega, fasthalda og menna vælskikkað starvsfólk, sum eru ein fortreyt fyri at veita borgarum munagóðar heilsu- og almannatænastur. Tí hevur tað stóran týdning at eggja starvsfólkum í almanna- og heilsuverkinum til at nýta ein part av tíð síni til gransking og menning, og í summum førum eigur tað at verða teimum álagt.</p>
<p><em type="bold">Betri granskingarumstøður </em>Skal føroysk vælferðargransking fáast at virka, er neyðugt at seta av byrjanarpening, at samstarva við granskarar og granskingarstovnar í Føroyum og úti í heimi, og at Føroyar eru við í granskingarsamstarvinum hjá ES og Norðurlondum. Umframt hetta er neyðugt, at bæði almannaverkið og heilsuverkið skapa umstøður fyri gransking og menning, so at vit harvið byggja upp egnan granskingarførleika og eina greiningarskrivstovu. </p>
<p><em type="bold">Betri hagtalsgrundarlag </em>Setast skulu í verk talgildar hagtalsskráir, har upplýsingar um ávís íbúgvaraviðurskifti, harí demografisk og sosial viðurskifti, bústaðarviðurskifti, arbeiðsmarknaðar- og útbúgvingarviðurskifti støðugt verða dagførdar. Grundar-216217lagið undir eini nýggjari hagtalsskipan er ein fólkateljing. Fólkateljingin skal verða framd í 2010. </p>
<p>Ein KT-høvuðsskipan fyri Almannastovuna kann gera hana til fremsta vitanarsavn fyri gransking á sosiala økinum. Gerast kunnu umfevnandi og nøktandi hagtalsyvirlit, sum kunnu geva eitt gott samanberingargrundarlag, eisini við onnur Norðurlond. Hetta gevur møguleikar at gera metingar um, hvussu framtíðin kann verða, metingar, ið kunnu vera støði undir týðandi avgerðum. Eisini eru møguleikar at samskipa hagtøl um heilsuøkið betur við nýggju, talgildu heilsuskipanina.</p>
<p>Vælferðar- og heilsugransking krevur pening, og peningur skal setast av til bæði leyskeyp av starvsfólki og til tilknýti av granskaraførleika, umframt til íløgur og rakstur. Fyri at røkka á mál í 2015, er neyðugt at seta av pening til vælferðar- og heilsugransking beinanvegin, tí granskingin er áhaldandi og mennist ár um ár, og jú fyrr hon verður sett í verk, tess meiri mennist hon til 2015.</p>
<p><em type="bold">Sosialfrøðilig granskingarevni </em></p>
<p><em type="bold">Yvirskipað vælferðargransking </em>At granska okkara fjølbroyttu vælferðarskipanir sum heild fer at geva okkum høvi at samanbera Føroyar við onnur lond, soleiðis at vit fáa staðfest, hvørji vælferðarligu serfyribrigdi okkara eru. Tað kann m.a. hava við sær eina støðuga lýsing og máting av góðum og ringum avleiðingum av verandi almannalóggávu og fyriskipanum. At greina vælferðarskipanir, vælferðarfígging, arbeiðsmarknað og neyðugar broytingar í mun til búskapar-menningina og demografisku gongdina kann eisini vera partur av yvirskipaðu vælferðargranskingini. </p>
<p><em type="bold">Umsorgar- og eldragransking, barna- og ungdómsgransking </em>Umsorganar- og eldragransking lýsir ikki bara stuðulsog røktartørv teirra gomlu og teirra brekaðu, men eisini hvussu vit kunnu nøkta hesar tørvir á besta hátt. Barnaog ungdómsgransking skal bæði lýsa umstøðurnar sum heild, serstøk viðurskifti, og gera tað gjørligt at fylgja gongdini, eisini samanborið við støðuna í grannalondunum. </p>
<p><em type="bold">Lívskorsgransking </em>Granskað eigur at verða í yvirskipaða, sosiala ójavnanum, bæði í samfelagnum sum heild, í nærsamfelagnum og millum nærsamfeløg. Ábendari sum vinnumynstur, útbúgvingarstig, inntøkuviðurskifti, familjustøða, fasthaldni til arbeiðsmarknað, bústaðarumstøður o.a. eru týdningarmikil granskingarevni, eitt nú til at lýsa sosialan ójavna, lívskorstrupulleikar og beinleiðis fátækradømi. Samanspælið millum familju- og javnstøðupolitikk og arbeiðsmarknað, vælferðarskipanir og burðartíttleika kann eisini vera partur av hesum. </p>
<p><em type="bold">Heilsufrøðilig granskingarevni </em></p>
<p><em type="bold">Ílegugransking </em>Føroyingar hava ligið fjarskotnir úti í havi í øldir og eru arvaliga homogenir. Tí er hugsandi, at arvaliga treytað heilsu- og sjúkufyribrigdi eru øðrvísi hjá okkum enn hjá øðrum, og hetta er í sjálvum sær orsøk til at kanna hesifyribrigdi. Harafturat kemur tann sannroynd, at ættartrø og sjúkuavgerðir eru væl skrásett her, og tí ber eisini til at leita eftir nýggjum ílegum, sum enn eru ókendar hjá mannaættini. </p>
<p><em type="bold">Arbeiðsumhvørvisgransking </em>Umhvørvi okkara er serligt. Her verður fyrst og fremst hugsað um arbeiðsumhvørvið á havinum, í alingini og fiskiídnaðinum. Í Føroyum hava vit eitt serliga gott høvi at kanna, hvussu sjólívið ávirkar heilsu teirra, sum arbeiða á sjónum. Slíkar kanningar verða til gagns fyri okkum sjálvi, men fara eisini at ríka altjóða vitan um heilsufrøði á sjónum. </p>
<p><em type="bold">Matgransking </em>At granska, hvat fiskur og fiskaúrdráttur hevur at siga fyri heilsuna hjá fólki, hevur stóran týdning, bæði fyri okkum búskaparliga, men ikki minst fyri fólkaheilsuna kring heimin, tí fiskur er umráðandi mattilfeingi. </p>
<p><em type="bold">Heilsustøðugransking </em>Útvegast skal vitan, sum bæði lýsir heilsustøðuna hjá føroyingum og gongdina á økinum. Tilevnast skulu vælvirkandi eftirlitsskipanir, sum fylgja við fólkaheilsuni, gongdini við sjúku- og deyðstíttleika og vandatáttum, og gerast skulu kanningar, sum lýsa samanhangin millum lívshátt og heilsu.218219 </p>
<p>Vælferðarráð Skipað skal verða eitt vælferðarráð, ið ger viðmerkingar til tann førda vælferðarpolitikkin í einum langtíðarhøpi</p>
<p>Vælferðarráðið skal meta um framtíðarútlitini, greina tær avbjóðingar, ið standa fyri framman, og birta upp undir orðaskifti, ið kann stimbra viljan til, burðardygga og ábyrgdarfulla menning av einum samhaldsføstum vælferðarsamfelagi.</p>
<p>Vælferðarráðið ger viðmerkingar, setur kanningar í verk og umrøður avleiðingar av førdum politikki í einum langtíðarhøpi. Tað kann vera við til at fyribyrgja, at avbjóðingar verða handfarnar skeivt ella á vantandi avgerðargrundarlagi. Harumframt kann vælferðarráðið vera við til at menna orðaskiftið um vælferðarpolitiskar spurningar í Føroyum, eins og tað kann veita ráð um grundleggjandi, etiskar og søguligar tættir í vælferðarorðaskiftinum. Vælferðarráðið eigur at leggja áherðslu á, at vælferðarpolitikkur er ein fortreyt fyri búskaparligari og vinnuligari menning og vælveru.</p>
<p>Vælferðarráðið hevur sjey limir og skipar seg sjálvt. Tað verður skipað við lóg eins og Búskaparráðið. Fýra av limunum eiga at hava serligt innlit í sosialar skipanir, arbeiðsmarknaðarskipanir og sjálvbodnar skipanir í Føroyum, og tríggir av limunum eiga at hava breiðan búskapar- og samfelagsfrøðiligan serkunnleika. Landsstýrið setir vælferðarráðið eftir tilmæli frá Setursráðnum og gevur tí nøktandi arbeiðsumstøður, m.a. til at kunna skriva árliga vælferðarfrágreiðing.</p>
<p>Vælferð hjá børnum og ungum Eitt barna- og ungdómspolitiskt heildarútspæl fevnir sera víða – og hevur antin beinleiðis ella óbeinleiðis við mest sum allar tættir í samfelagnum at gera. Av somu orsøk eiga fyrilit fyri børnum og ungum at síggjast aftur í flest øllum lutum í samfelagnum og sostatt í øllum grundarsteinunum í Visjón 2015. Sum t.d. undir bústaðarpolitikk, ið eisini viðvíkir bústaðarviðurskiftum hjá barnafamiljum. Dentur lagdur á barna- og ungdómsgransking í partinum um vælferð og vælferðargransking.</p>
<p type="listitem">Mál fyri vælferð hjá børnum og ungum</p>
<p type="listitem">Arbeiðslív samvirka við barna- og familjulív</p>
<p type="listitem">Økt samstarv á barna- og ungdómsøkinum</p>
<p>Rættindi hjá børnum og ungum skulu styrkjast</p>
<p>Arbeiðslív samvirka við barna- og familjulív Familjuni verða tryggjaðar bestu umstøður við lagaligum skipanum á arbeiðsmarknaðinum, soleiðis at bæði foreldrini fáa betri stundir at vera saman við børnunum</p>
<p><em type="bold">Smidligari skipanir á arbeiðsmarknaðinum </em>Arbeiðsmarknaðurin skal skipast á ein slíkan hátt, at arbeiðslívið samvirkar betur við familjulívið. Til tess at røkka hesum máli er neyðugt við smidligum skipanum, sum hava tað rætta fyrilitið fyri støðuni hjá familjuni. Møguleikarnir fyri smidligum arbeiðstíðum skulu betrast, t.d. við flekstíð, heimaarbeiðsplássi og vaktararbeiði,eins og arbeiðslívið sum heild eigur at verða skipað við hygni fyri tørvinum hjá familjuni. </p>
<p>Allir løntakarar skulu kunna vera heima við løn á fyrsta og næsta sjúkradegi hjá børnum.</p>
<p><em type="bold">Smidligari og víðari farloyvisskipanir </em>Skipanin við barnsburðarfarloyvi skal víðkast til eitt ár, og farloyvistíðin skal býtast javnt millum foreldrini. Harafturat eigur at verða gjørd ein nýggj farloyvisskipan, soleiðis at børn og foreldur kunnu vera meiri saman, meðan børnini eru smá. Skipanin skal fevna um eitt ávíst tal av vikum, sum foreldrini antin kunnu taka í einum ella fleiri umførum. Skipanin skal vera smidlig, so at hon hóskar til tørvin hjá barnafamiljuni. </p>
<p><em type="bold">Ansingartrygd og víðkaðar ansingartíðir </em>Ansingartrygd eigur at verða veitt øllum børnum, og ansingartilboð skulu hóska til tørvin hjá barnafamiljuni, so at børnini kunnu verða ansað uttan fyri vanliga upplatingartíð, um kvøldið og um náttina. Sostatt kunnu foreldur við skiftandi arbeiðstíðum fáa børnini ansað á føstum stað, ið hevur tryggar karmar, ið børnini kenna. Mark skal tó vera fyri, hvussu nógvar tímar eitt barn kann vera á stovni. </p>
<p>Miðast skal ímóti, at øll starvsfólk, sum fáast við børn og ung, skulu vera væl skikkað og útbúgvin, sum skal tryggja eitt gott, fakligt støði og góð ansingartilboð. Starvsfólkini skulu hava tilboð um afturvendandi eftirútbúgving, og støðugar eftirmetingar av starvsfólkum og leiðslum skulu gerast. Stovnarnir skulu harumframt seta mál fyri starvsfólk og stovn.</p>
<p>Samstarv á barna- og ungdómsøkinum Barna- og ungdómsøkið skal skipast og samskipast, so at tilboðini vera børnunum og teimum ungu at frama</p>
<p><em type="bold">Sektorábyrgd </em>Sektorábyrgd hevur serliga nógv at týða fyri barna- og ungdómsøkið. Kommunurnar hava t.d. ábyrgd av, at byggisamtyktin hevur fyrilit fyri, at børn og ung hava umstøður at ferðast og spæla trygt. Kommunurnar skulu somuleiðis skapa nærumhvørvinum karmar, ið birta upp undir ein góðan og sunnan lívsstíl hjá børnum og ungum. Á sama hátt skulu landsmyndugleikar so sum Landsverk, Almannastovan, Sernámsdepilin, Barnatænastan og undirvísingarverkið sum heild hava ans fyri barna- og ungdómsøkinum. Tað er neyðugt við einum skipaðum samstarvi millum teir ymsu sektorarnar, um endamálið við barna- og ungdómspolitikkinum skal røkkast. </p>
<p><em type="bold">Innskúlingin gerast smidligari </em>Skiftið millum barnaansing og fólkaskúlan skal vera smidligari, og stirvnu fakmørkini á barnaansingar- og fólkaskúlaøkinum eiga at verða burturtikin, so at ymsir fakbólkar kunnu virka á báðum økjum. Fyrstu árini í skúlanum verða harvið ein samanrenning av fakligum og sosialum avbjóðingum. </p>
<p>Skúlarnir skulu vera miðsavnandi deplar í nærumhvørvinum hjá børnunum, har tey eisini eftir skúlatíð t.d. hava møguleika at fáast við fjøltáttaðan og mennandi ítrótt og ítriv og kunnu gera og fáa hjálp til skúlating.220221</p>
<p><em type="bold">Barnatænastan styrkjast </em></p>
<p>Skipanin við heilsufrøðingum skal styrkjast og mennast og soleiðis stuðla upp undir, at øll børn frá gitnaði til 18 ára aldur mennast, trívast og fáa rík og heilsugóð barnaog ungdómsár. Tætt og skipað samstarv eigur at verða millum barnatænastuna og tey, sum annars dagliga starvast við børnum og ungum</p>
<p>Rættindini hjá børnum og ungum styrkjast Aðalmálið við barna- og ungdómspolitikkinum er, at øll børn og ung skulu hava somu rættindi og somu møguleikar, sama hvørjar fortreytir og umstøður tey annars hava</p>
<p>Virðingin fyri rættindunum hjá børnum skal styrkjast. Nú revsirætturin er avtikin, skulu vit fremja eina hugburðsbroyting, so at eingin ivi er um, at tað er skeivt at vera børnum at meini. Hetta samtykkir eisini við barnaverndarlógina, ið áleggur øllum at boða avvarðandi barnaverndartænastu frá, um tey varnast, at barn verður misrøkt, meinslað ella misnýtt. Harumframt eigur at setast á stovn viðgerðarstað fyri børn, ið hava verið fyri kynsligum ágangi.</p>
<p><em type="bold">Orðast skal ein barna- og ungdómspolitikkur </em>Avvarðandi myndugleikum eigur at verða álagt at gera uppskot um politikk á sínum økjum, um tey nerta við grundarsteinar, ið hava við børn og ung at gera. At tað eru kommunurnar, sum í stóran mun virka í nærumhvørvinum hjá børnunum, ber í sær, at tað verður barna- og ungdómspolitikkurin hjá kommununum,sum verður høvuðsgrundarlagið. Landsstýrið eigur at seta sum mál, at allir sektorar skulu hava orðað uppskot til barna- og ungdómspolitikk á sínum øki innan eina ávísa tíðarfreist. Hesi uppskot skulu síðan leggjast fyri almenningin og politisku myndugleikarnar og sjóðast saman til ein langtíðar heildarpolitikk, ið tryggjar børnum og ungum bestu umstøður at trívast og mennast í. </p>
<p>Tá ið lógaruppskot verða smíðað, skal ein meta um, hvørt uppskotið rínur við viðurskiftini hjá børnum og ungum.</p>
<p><em type="bold">Barna- og ungdómsráð setast á stovn </em>Eitt barna- og ungdómsráð eigur at verða sett á stovn, so at hesin samfelagspartur, ið ikki hevur møguleika at vera politiskt virkin ella á annan er myndugur, kann verða hoyrdur. </p>
<p>Ráðið, ið skal vera mannað av umboðum fyri t.d. Barnabata, Føroya Ungdómsráð og fakfólkum annars, skal vera ráðgevandi hjá landsmyndugleikum í málum, sum viðvíkja børnum og ungum. Ráðið skal somuleiðis gera útgreiningar, fylgja gongdini á økinum og koma við tilmælum um tiltøk at betra um umstøðurnar hjá børnum og ungum. Ráðið skal støðugt birta upp undir kjak á barna- og ungdómsøkinum og á tann hátt tryggja, at umstøður hjá børnum og ungum vera ovast á politiska breddanum. Barna- og ungdómsráðið skal virka óheft av politiska myndugleikunum.</p>
<p>Vælferð hjá førleikatarnaðum og fólki við skerdum uppihaldsmøguleikum</p>
<p>Almannaverkið skal mótvirka polariseringar- og marginaliseringartrupulleikum, ið standast av samfelagsskipanini, og sum vísa seg sum sosialur ójavni, soleiðis at einstaklingar og bólkar verða útihýst frá at virka í samfelagslívinum. Fólk við førleikatarni skulu verða tryggjaðar umstøður, so at teir kunnu hava eitt sjálvstøðugt og innihaldsríkt lív á jøvnum føti við aðrar borgarar. Almannaverkið skal stuðla fólki við skerdum førleika ella skerdum uppihaldsmøguleikum.</p>
<p>Skipast skal ein snarskiva at ráðgeva um møguleikar og rættindi hjá fólki við skerdum førleika, eins og hjálpartólatænastan verður miðsavnað og styrkt. Harumframt er neyðugt at orða nýggjar lógarásetingar og kunngerðir, ið neyvari tilskila, hvørji rættindi fólk við skerdum førleika hava.</p>
<p>Fyri at tryggja førleikatarnaðum javnlík rættindi er avgerandi við løgtingssamtykt at staðfesta, at sektorábyrgd skal virka sum leiðandi meginregla. Hvør myndugleiki sær hevur ábyrgdina av at veita fólki við skerdum førleika javnlíkar tænastur. Til tess at fáa sektorábyrgd at virka, er umráðandi, at myndugleikar gerast tilvitaðir um sína ábyrgd. Ein stórur partur av hesum virkisøkinum snýr seg um hugburð. Tí er týdningarmikið at varpa ljós á og fáa alment orðaskifti um evnið og at skipa netverk millum feløg, stovnar, verk og ráð.</p>
<p>Umráðandi er at arbeiða út frá endurmenning (rehabilitering), ið er samstarvsháttur millum borgara, ið stendur til at fáa eitt stórliga skert lív, avvarðandi hansara og fakfólk. Endamálið er, at borgarin fær eitt sjálvstøðugt og innihaldsríkt lív. Endurmenning er grundað á lívsstøðu borgarans sum heild, og avgerðir um viðgerð fevna um samskipað og samanhangandi avrik, ið eru grundað á vitan.</p>
<p type="listitem">Mál Orðað eru partmál fyri:</p>
<p type="listitem">Vælferðarskipan</p>
<p type="listitem">Atkomu</p>
<p type="listitem">Bústaðarmøguleikar</p>
<p type="listitem">At vera virkin</p>
<p type="listitem">Arbeiðs- og útbúgvingarmøguleikar</p>
<p type="listitem" xml:lang="dan">Inntøkutrygd</p>
<p>Uppihaldspeningar</p>
<p>Vælferðarskipan Vælferðarskipanin skal forða fyri sosialari avbyrging</p>
<p>Tað er eitt mál í sær sjálvum at forða fyri sosialari avbyrging og at tryggja, at tey, ið eru komin í einhvørja sosiala skipan, sleppa burtur úr støðuni, um til ber. Til tess at hjálpa nýggjum viðskiftafólki burtur úr sosialum trupulleikum, so skjótt sum til ber, og til tess at forða fyri, at tey verða verandi í skipanini, er neyðugt at styrkja um upplýsing, sosiala ráðgeving og vegleiðing, uppsøkjandi virksemi, uppfylging og tvørfakligt samstarv.222223</p>
<p>Nakrir bólkar hava serligan tørv á fyribyrgjandi arbeiði, t.d. familjur við brekaðum børnum, vaksin við likamligum ella sálarligum breki og einstaklingar/familjur. Hesi hava sosialar og sálarligar trupulleikar, og teimum tørvar umfatandi, persónligan stuðul, ráð og vegleiðing til at koma sær burtur úr svárum, sosialum trupulleikum.</p>
<p>Atkoma Atkoma hjá rørslutarnaðum skal tryggjast</p>
<p>Ein tann sjónligasti vansin hjá kropsliga tarnaðum eru teir mangan vánaligu atkomumøguleikarnir, serliga hjá rørslutarnaðum, ið ikki sleppa um høgar trappur og smalar dyr.</p>
<p>Hugtakið atkoma tekur støði í altjóða hugtakinum »universal design«, ið fevnir um atkomu fyri øll í almennar bygningar, verkløg og samferðslu. Við lóg skal tí verða ásett, at atkomuviðurskifti skulu vera fyri øll, og fyri nýog umbyggingar skal lógin setast í gildi frá 2008. Fyri verandi bygningar verður ásett ein skiftistíð hiðani til 2015.</p>
<p>Viðvíkjandi privatum bygningum og verkløgum, ið ikki eru ætlað almenninginum, eiga at verða gjørdar vegleiðingar fyri lívsgongdarbygging.</p>
<p><em type="bold">Samskifti hjá blindum og deyvum </em>Blind/sjónveik og deyv/tunghoyrd skulu heldur ikki verða avskorin frá tøkniligu samskiftismenningini. Tey skulu somuleiðis hava atgongd til vitan og kunna veravið í samskiftinum í samfelagnum sum heild. Við hesum verður hugsað um eitt nú heimasíður, almenn tiltøk, miðlar og myndugleikar, og miðað verður ímóti, at allar føroyskar sendingar í sjónvarpi verða tekstaðar. </p>
<p>Bústaðarøguleikar Bústaðarmøguleikar hjá førleikatarnaðum skulu tryggjast</p>
<p>Við fjølbroyttum bústaðarmarknaði eiga fólk við serligum tørvi at kunna velja sær bústað, ið hóskar teimum. Rætturin til eginlív er grundleggjandi og eigur at virðast, og vælferðarsamfelagið eigur at tryggja henda rætt. Bústaðarviðurskiftini eiga tí at kunna geva førleikatarnaðum eitt so sjálvvalt gerandislív, sum gjørligt.</p>
<p>Bústaðartilboð og sosialpedagogisk viðgerðartilboð skulu tí vera atskild og vera óheft hvør av øðrum. Har, ið til ber, verður farið frá stovnshugtakinum til persónligar loysnir, og hin einstaki skal sjálvur kunna eiga ella leiga og gjalda samsvarandi. Tískil eigur bústaðarpolitikkurin fyri førleikatarnað at verða hugsaður inn í tann yvirskipaða bústaðarpolitikkin.</p>
<p>Umframt yvirskipaðu broytingarnar á bústaðarøkinum er neyðugt við ítøkiligum átøkum. Byggjast skulu almenn og sethús, lutaíbúðir ella leiguíbúðir, so at fólk við skerdum førleika kunnu útvega sær egnan bústað um alt landið. Gjøgnum byggilóggávuna skal ásetast, at atkoma fyri øll skal hugsast inn í byggiverkætlanir. Eitt hugskot kundi verið at skriva út arkitektakapping at menna eina skipaða byggiætlan fyri alt landið.</p>
<p>At vera virkin Førleikatarnað skulu stuðlast, so at tey eru so virkin, sum til ber</p>
<p>Fíggjarligur stuðul til viðgerð, uppvenjing og viðlíkahaldsvenjing til vaksin og børn, ið bera brek ella hava varandi sjúku, eigur at vera umlagdur frá einstaklingastuðli til skipað viðgerðartilboð á verandi stovnum ella á øðrum viðgerðarstøðum, sum tað almenna stovnar ella ger sáttmála við.</p>
<p>Onnur viðgerðartilboð til fjølbrekað børn og vaksin mugu skipast undir heilsuverkinum, so at sleppast kann undan einstaklingaloysnum at senda fólk av landinum til viðgerðar.</p>
<p><em type="bold">Viðgerðartilboð </em>Uppafturvenjing og viðlíkahaldsvenjing eiga at verða veittar øllum eftir tørvi, so at samfelagið arbeiðir fyri, at øll kunnu vera virkin. Fyribyrging og viðlíkahaldsvenjing skulu í fyrstu syftu vera í primersektorinum, og uppafturvenjing skal verða sundurlutað millum primera og sekundera sektorin. </p>
<p>Viðgerðin av nervasjúklingum skal skipast við djúptøknari venjing, eftirviðgerð, ráðgeving og eftirmeting við tí fyri eygað at tillaga tilboðini. Sjúkrahúsini skulu menna sín serkunnleika og veita ymisk uppvenjingartilboð. Økisterapiin skal mennast og víðkast til tess at bøta um møguleikarnar hjá tí einstaka at liva og virka í egnum heimi.</p>
<p>Samstarvið millum heilsuverk og almannaverk skal styrkjast. Millum annað skulu sjúklingar longu á sjúkrahúsunum verða kunnaðir um veitingar og rættindi við eitt nú kunningartilfari frá Almannastovuni.</p>
<p>Arbeiðs- og útbúgvingarmøguleikar Arbeiðs- og útbúgvingarmøguleikar hjá førleikatarnaðum skulu betrast, so at flest møguligt gerast fíggjarliga sjálvbjargin</p>
<p>Við einum rúmligum arbeiðsmarknaði eiga eisini fólk við skerdum førleika at vera ein natúrligur partur av arbeiðsmarknaðinum. Virkni og luttøka í samfelagslívinum er eitt aðalmál í sjálvum sær og skal helst virka við til, at flest møguligt gerast fíggjarliga sjálvbjargin av at arbeiða.</p>
<p><em type="bold">Endurbúgving og rúmligur arbeiðsmarknaður </em>Orka eigur at leggjast í einstaklingavirkni við upplýsing, arbeiðsligari ráðgeving og vegleiðing, hjálp til at útvega arbeiði ella til at finna hóskandi útbúgvingarstovn. Samband og avtalur skulu eisini fáast í lag við arbeiðspláss um arbeiðsroyndir, uppvenjingarpláss, upplæringarpláss, vard størv og tílíkt. Partarnir á arbeiðsmarknaðinum skulu binda seg til at gera skipanir, ið gera arbeiðsmarknaðin rúmligan. Ein fortreyt fyri hesum er, at atkomuviðurskiftini eru í lagi á arbeiðsplássunum, og møguleiki eigur at vera at fáa stuðulsfólk við til arbeiðis, um tørvur er á tí. </p>
<p><em type="bold">Vard arbeiðstilboð </em>Arbeiðsávísingin eigur at hava javnbjóðis skyldur mótvegis fólki við skerdum førleika. Skipast skal eitt stuðuls-224225toymi, ið skal upplýsa um skipanina við vardum størvum, ráðgeva um at handfara truplar støður og hava eftirlit við skipanini. Við fyritíðarpensjón fyri lutvíst mistan arbeiðsførleika skal kunna nýtast tann arbeiðsførleiki, ið eftir er. Tað kann gerast við serstakari hjálp til at útvega arbeiði, og førleikatarnað, ið ikki kunnu vera á arbeiðsmarknaðinum, skulu fáa serlig tilboð um at arbeiða á vardum verkstøðum. </p>
<p>Endamálið við tilboðum á vardum verkstøðum skal tó vera at menna fólk til at kunna vera á vanliga arbeiðsmarknaðinum.</p>
<p>Í dagpeningamálum skal verða ásett við lóg, at umsjón skal havast við støðuni eftir ávísa tíð, so at ein kann veita skjóta hjálp, um tørvur er á ráðgeving, vegleiðing og fyrireiking av neyðugum endurbúgvingartiltaki.</p>
<p><em type="bold">Næmingar við serligum tørvi </em>Við at hava fyrilit fyri førleikatarnaðum, verða tey somuleiðis ein natúrligur partur av útbúgvingarskipanini. Skúlin eigur at gáa eftir tørvinum hjá øllum næmingum, og hetta er fortreyt fyri, at børn og ung við førleikatarni fáa tann lærdóm, tey skulu hava. </p>
<p>Skúlaskipanin skal vera til hjálpar, tá ið børn og ung í styttri ella longri tíð eru burtur frá skúla fyri sjúku. Tá ið neyðugt er, skulu næmingar fáa stuðul og hjálpartól.</p>
<p>Eisini miðnámsskúlar, yrkisskúlar og hægri skúlar skulu hava fyrilit fyri tørvinum hjá einstaka næminginum. Ráðgevingartænasta til næmingar við serligum tørvi verður gjølligari umrødd í grundarsteininum fyri útbúgving.</p>
<p>Inntøkutrygd Førleikatarnaðum eigur at verða tryggjað ein inntøka, sum kann hjálpa teimum at hava eitt gott og sjálvstøðugt lív – sama hvør arbeiðsførleiki teirra er</p>
<p>Stuðlað skal verða upp undir, at fólk, ið bera brek, fáa somu rættindi og skyldur sum øll onnur. Fólk við førleikatarni eigur tí at verða tryggjað ein inntøka, sum kann hjálpa teimum at hava eitt gott og sjálvstøðugt lív – á jøvnum føti við aðrar borgarar – og sama hvør arbeiðsførleiki teirra annars er.</p>
<p>Hóast fólk er ella verður førleikatarnað, so er meginreglan hon, at nakað av arbeiðsførleikanum er eftir, og hann eiga tey at menna og nýta, m.a. við endurbúgving og broyttum arbeiðsumstøðum, vardum størvum við lønarískoyti, løttum arbeiði og persónligum stuðli.</p>
<p>Hetta er ein meginregla, men samfelagið tó tryggja lívsgrundarlagið hjá førleikatarnaðum við fyritíðarpensjón ella lønarískoyti. Peningurin verður latin fyri mista arbeiðsinntøku og skal vera so mikið nógvur, at grundarlag verður fyri einum góðum og sjálvstøðugum lívi. Lægsta fyritíðarpensjón skal strikast, so at bert tvey pensjónsstig eru eftir, og øll skulu fáa somu upphædd, umframt endurgjald fyri eykaútreiðslur orsakað av brekinum. Gift og ógift skulu javnsetast, eins og fyritíðarpensjónistar, ið fáa uppihald á stovni, skulu varðveita sína pensjón.</p>
<p>Málsviðgerðin í sambandi við fyritíðarpensjón skal vera góð, og avgerðir skulu byggja á ein resursuprofil og ikki einans á metingar hjá lækna. Miðað eigur at verða ímóti stytst møguligari málsvigerð, ið byggir á eina heildar-áskoðan, við einum samskipara, ið tryggjar, at málsviðgerðin er í lagi.</p>
<p>Uppihaldspeningur Uppihaldspeningur skal koma betur til góðar hjá teimum, ið veruliga tørvar hann</p>
<p>Summar forsorgarveitingar eru tungar at umsita, torskildar og kunnu eisini tykjast órímiligar, og í øðrum førum er eingir møguleikar at hjálpa teimum, sum eru ringast fyri fíggjarliga. Hetta er neyðugt at bøta um.</p>
<p>Tørvsásetta uppihaldsveitingin til fólk, sum í eini lógarásettari fyribilstíð ikki kunna lívbjarga sær orsakað av sosialum hendingum so sum sjúku, samlívssliti, barnsburði, arbeiðsloysi o.s.fr., verður einfaldgjørd. Veitingin verður lógarásett við føstum upphæddum, gjørd óheft av borgarastøðu, sambærilig við vanliga lønarinntøku og skattskyldug.</p>
<p>Støða skal verða tikin til, um fyribilshjálp eftir almannalógini – sama, hvør orsøkin til hjálpina er – altíð skal vera óheft av ognarviðurskiftum hins einstaka í eina tíð, t.d. í tríggjar mánaðir. Ásett skal vera í lógini, hvussu leingi fyribilshjálp kann verða givin.</p>
<p>Bústaðarstuðul eigur at verða veittur til veruliga einsamallar uppihaldarar og aðrar fíggjarliga veikar familjur.</p>
<p>Barnafrádrátturin í skattinum eigur at verða umlagdur til barnastyrk, so at veruliga stakir uppihaldarar fáa hægri veiting.</p>
<p>Stuðul eigur at verða latin ungum, ið hava brektreytaðar meirútreiðslur í sambandi við útbúgving, men sum annars ikki eru øðrvísi fyri enn onnur ung og tí eiga at klára seg við útbúgvingarstuðli. Somuleiðis eigur veiting til fólk, sum av sjúku ella skaða tørvar hjálp til endurbúgving, at vera óheft av ognarviðurskiftum og borgarastøðu. Somuleiðis skal gerast skattskyldugt tað endurgjald til foreldur, sum missa inntøku av at vera hjá brekaðum ella varandi sjúkum barni heima ella undir viðgerð.226227</p>
<p>Eldravælferð Stórar avbjóðingar standa fyri framman á eldraøkinum næstu árini. Stórur munur er á pensjónsviðurskiftunum hjá borgarunum, og hesin munur fer at vaksa og elva til stórar ójavnar á eldraárunum, um ein pensjónsumbroyting ikki verður gjøgnumførd. Harumframt er stórur tørvur á eldrabúplássum, og vantandi samansjóðing er av ymisku vælferðartænastunum fyri eldri fólk. Eitt greitt ábyrgdarbýti millum land og kommunur og millum heilsuverk og almannaverk eigur tí at fremjast á eldraøkinum. Eisini eigur at orðast ein verulig eldralóg, ið tryggjar rættindini hjá teimum gomlu.</p>
<p type="listitem">Mál Orðað eru partmál fyri:</p>
<p type="listitem">Pensjónsskipan</p>
<p>Eldrabústaðir og eldrarøkt</p>
<p>Pensjónsskipan Pensjónsskipanin skal betrast, útbyggjast og útjavnast</p>
<p>Ein pensjónsskipan skal byggja á tríggjar súlur: fólkapensjón, samhaldsfasta og eina eftirlønaruppsparing eftir avtalu millum løntakarar og arbeiðsgevarar. Við fólkapensjónini og samhaldsfasta verður tryggjað ein rímilig minstapensjón, og eftirlønaruppsparingin verður síðan bygd omaná, so at hon tryggjar inntøkuna hjá løntakaranum, tá ið hann fer um pensjónsaldur.</p>
<p>Ein arbeiðsbólkur umboðandi arbeiðsmarknaðin og landsstýrið greinar pensjónsviðurskiftini og ger uppskot um, hvussu eftirlønaruppsparingin skal skipast og tvinnast saman við hinar pensjónshættirnar. Við støði í hesum verður avgerð tikin um, hvørt eftirlønaruppsparingin skal setast í verk við lóg ella við sáttmála við arbeiðsmarknaðin.</p>
<p>Í 2015 skulu allar tríggjar pensjónssúlurnar geva eina upphædd, sum í minsta lagi svarar til 65% av lønarinntøkuni, tó ongantíð minni enn eina arbeiðsmannaløn. Hjá teimum, ið ikki hava eftirlønaruppsparing frá arbeiðsmarknaðinum, skal øll pensjónsupphæddin svara til í minsta lagi 65% av eini arbeiðsmannaløn.</p>
<p>Harumframt verður arbeitt fram ímóti, at pensjónistar skulu varðveita fólkapensjónina, eisini eftir at flutt verður á ellis- og røktarheim.</p>
<p>Eldrabústaðir og eldrarøkt Eldrabústaðir og eldrarøkt skulu samantvinnast betur, og tørvurin á eldrabúplássum skal verða nøktaður</p>
<p>Til ár 2010 skulu byggjast knappliga hálvtannaðhundrað røktarheims- og sambýlispláss, soleiðis at tørvurin á eldrabúplássum fyri alt landið verður nøktaður. Harumframt eiga gomlu ellis- og røktarheimini at verða nútímansgjørd.</p>
<p>Eldrarøktin skal útbyggjast til at nøkta ymiskan tørv, soleiðis at teimum eldru verður veitt tann røkt og umsorgan, sum hóskar best til tann einstaka. Umframt at gera búpláss til ymiskar brúkarabólkar, skulu starvsfólkini mennast fakliga. Serligar fyriskipanir skulu setast í verk fyri tey fólkini, sum ganga í barndømi og avvarðandi teirra, og setast skal á stovn eitt toymi um minnisleys, sum skal ráðgeva avvarðandi og starvsfólki.</p>
<p>Ein serlækni í ellifrøði skal setast fyri at styrkja geriatriska og gerontologiska økið.</p>
<p><em type="bold">Karmar um eldraøkið </em></p>
<p>Ein týdningarmikil uppgáva verður at tryggja rættindini hjá teimum eldru í eini nýggjari eldralóg. Borgarin eigur at vita minsta markið fyri, hvørjar tænastur, hann hevur rætt til. Hesi rættindini skulu tryggjast í eini rammulóg fyri alt eldraøkið og skulu áseta stigið á teimum persónligu tænastuveitingunum til eldri.</p>
<p>Eldralógin skal áseta, hvør hevur myndugleika á eldraøkinum, áseta minstamark fyri útboði av tænastum á eldraøkinum, áseta, hvørjar skyldur avvarðandi myndugleikar hava mótvegis borgaranum, áseta, hvør hevur eftirlitsskyldu á eldraøkinum o.a.</p>
<p>Somuleiðis verður gjørd rammulóg um raksturin av ellis- og røktarheimum og sambýlum, við ásetingum um støðið á bygningunum, krøv til innrætting, minstamørk fyri starvsfólkatali á ymsu stovnumum, og um upptøkureglur og bíðilistar.</p>
<p>Skipað verður harumframt fyri ráðgevandi brúkararáði við tilknýti til bústovnarnar, har avvarðandi, áhugabólkar og onnur kunnu fáa umboðan.</p>
<p><em type="bold">Lutaíbúðafeløg </em>Gerast skal lóggáva um lutaíbúðafeløg, so at til ber at byggja og skipa vardar íbúðir sum lutaíbúðafeløg. Bústaðarpakkin skal allur verða framdur í seinasta lagi í 2010 og skal millum annað tryggja eitt umskifti á bústaðarmarknaðinum, so at eldri fólk kunnu flyta úr stórum í minni bústaðir. Fyri pensjónistar í egnum húsum eiga eisini at verða skaptir møguleikar fyri bjálvingar- og orkusparandi tiltøkum.228229 </p>
<p><em type="bold">Uppvenjing og eftirviðgerð </em></p>
<p>Munandi skal verða bøtt um tilboðini til uppvenjing og eftirviðgerð til heimabúgvandi pensjónistar – herímillum fysio- og ergoterapi. Hetta skal eisini síggjast í sambandi við fólkaheilsupolitikkin, ið hartil skal fevna um heilsustimbrandi og sjúkufyribyrgjandi skipanir, m.a. heimavitjanartænastu og tiltøk fyri fólkapensjónistar. Tað verður gjørt í samráði við brúkararáð, dagtilhald, pensjónistafeløg, ítróttarfeløg, kostráðgevar og onnur.</p>
<p><em type="bold">Heildarskipan av eldrarøktini </em>Eldrarøktin verður skipað í samanhangandi tænastueindir, samansettar av heimatænastu, eldrasambýlum og ellis- og røktarheimum. Hesar tænastueindirnar skulu koma í staðin fyri verandi sjálvsognarstovnar og skulu verða skipaðar undir felags leiðslu. Hvør tænastueind skal hava eina upptøkunevnd. </p>
<p>Umsorgararbeiði, ið fevnir um mattænastu, koyritænastu og dagtilhald, verður umskipað, so at dagtilhaldini verða eitt lokalt trivnaðarvirksemi, sum kommunurnar varða av, og mattænasta og koyritænasta verða skipaðar undir heimatænastuna, sum landið varðar av.</p>
<p>Fjølbroyttir bústaðarmøguleikar Bústaðarpolitikkur er sjálvsagdur táttur í at siga øllum vælferðarskipanum, bæði hvat viðvíkir eldri, sálarsjúkum og brekaðum. Bústaðarviðurskifti eru viðgjørd fleiristaðni í grundarsteininum fyri vælferð, men neyðugt er við einum heildarpolitikki á økinum, tí bústaðurin er fyritreyt fyri vælferðini hjá fólki sum heild.</p>
<p>Mál fyri bústaðarøki Broytt bústaðarlóggáva skal skapa fyritreytir fyri fjøltáttaðum bústaðarmøguleikum</p>
<p>Framdur verður ein miðvísur bústaðarpolitikkur, so at neyðug nútímansgerð og nýhugsan er á bústaðarøkinum. Leiguíbúðir og sethús eru eisini ógvuliga tyngjandi kostnaðarliga, serliga hjá barnafamiljum, og tí er stórur tørvur á at fremja ein bústaðarpolitikk, sum hevur fyrilit fyri hesum.</p>
<p>Yvirskipaða málið er at gera neyðugar lógar- og fíggjarkarmar, so at vit fáa fjølbroyttari bústaðarmøguleikar, har úrvalið og umbýtið av bústøðum gerst størri, bæði millum ung og gomul, støk og familjur og annars fólk við ymiskari fíggjarorku. Við størri og fjøltáttaðum útboði verður eisini lætt um trýstið á bústaðarmarknaðinum. Hetta fer at hava við sær, at lættari verður at fáa hóskandi bústaðir fyri hóskandi kostnað, eins og bústaðarmøguleikar skulu vera fyri fólk við serligum tørvi.</p>
<p><em type="bold">Bústaðarpolitisk ætlan </em></p>
<p>Fyri at røkka málinum um fjølbroyttar bústaðarmøguleikar, verður framd tann bústaðarpolitiska ætlan, ið longu er orðað. Henda ætlan hevur við sær, at Húsalánsgrunnurin og Íbúðagrunnurin við lóg verða umskipaðir til alment partafelag. Hetta bústaðarpartafelag skal fíggja bústaðir til fólk við serligum tørvi. Bjálvingarstuðulslánsgrunnurin verður avtikin, og nýggja bústaðarpartafelagið skal so veita avdráttarfrí lán til bjálving og orkusparandi tiltøk hjá fólka- og fyritíðarpensjonistum, sum búgva í egnum bústaði. Gjørd verður lóg um lutaíbúðafeløg. Henda lóg skal vera karmur um vanlig lutaíbúðafeløg eins væl og serlig lutaíbúðafeløg, ið eru ætlað at standa fyri bústøðum til fólk við serligum tørvi. MVG-lóggávan og rentustuðulslóggávan verða broyttar,so at lutaíbúðafeløg fáa somu rættindi og skyldur sum tey, ið byggja egin sethús. Somuleiðis verður gjørd nýggj føroysk leigulóg fyri eginbústaðir, ið skal tryggja rættindini hjá leigarum og útleigarum, eins og skattalóggávan verður broytt, so at skattingin av inntøku, ið stavar frá útleigu til eginbústaðir, verður á sama stigi sum vanligur partafelagsskattur.</p>
<p><em type="bold">Lóggáva um fastognarkeyp </em>Við lóg skulu vit tryggja rættindi og skyldur í sambandi við keyp og sølu á bústaðarmarknaðinum, m.a. við lóg um fastognarkeyp, har eitt nú støðulýsing verður kravd, og við lóg um húsamekling, ið skal skipa umstøðurnar í sambandi við keyp og sølu gjøgnum húsameklarar.230231 </p>
<p>Fólkaheilsa og heilsuverk Heilsustøða fólksins eigur alsamt at gerast betri, bæði við heilsutænastum og við at virka fyri, at myndugleikar, stovnar, fyritøkur, felagsskapir og borgarar miðvíst og stigvíst arbeiða fyri at betri heilsustøðu og lívsgóðsku, og soleiðis fyri at leingja um lívstíðina.</p>
<p>Allar skipanir í primera heilsuverkinum eiga at verða samansjóðaðar undir eini felags, yvirskipaðari leiðslu í samstarvi við sekundera heilsverkið. Somuleiðis verða høvuðspartarnir í heildarspsykiatriini samskipaðir og útbygdir, og apotekstverkið fær ein týðandi leiklut í at ráðgeva um heilivágsnýtslu og heilsu, og skal eisini sjálvt menna nissjuframleiðslu av heilvági í smærri nøgdum til útflutnings.</p>
<p type="listitem">Mál Orðað eru partmál fyri:</p>
<p type="listitem">Fólkaheilsu</p>
<p type="listitem">Samskipan</p>
<p type="listitem">Apoteksverkið</p>
<p>Heildarpsykiatri</p>
<p>Fólkaheilsan Heilsan skal vera tilvitaður partur av lívshátti okkara, so at fólkaheilsan sum heild batnar</p>
<p>Í londunum kring okkum verða alsamt fleiri fólk sjúk orsakað av lívshátti sínum, og mangt bendir á, at sama gongd er í Føroyum. Sjúkur, sum í høvuðsheitum standast av lívsháttinum, og sum eru vanligar millum manna,verða nevndar fólkasjúkur. Tær hava við sær stórar avleiðingar, bæði fyri hin einstaka og fyri samfelagið alt. Av somu orsøk er alsamt neyðugt at gera fólkaheilsuætlanir, ið skulu betra um heilsustøðuna hjá fólki, og hetta verður gjørt við bæði heilsufremjandi og sjúkufyribyrgjandi tiltøkum.</p>
<p><em type="bold">Vitan og ítøkilig tiltøk </em>Tá ið ræður um fólkaheilsu, ber ikki til at gera alt í senn, men neyðugt er at raðfesta. Tí verður arbeiðið skipað í tveir høvuðspartar: 1) at fáa vitan til vegar um fólkaheilsustøðu føroyinga, og 2) at seta í verk ítøkilig heilsufremjandi og sjúkufyribyrgjandi tiltøk. Um tað fyrra stendur at lesa um undir vælferð og vælferðargransking, men longu áðrenn hesi úrslit eru fingin til vegar, ber til at seta ítøkilig tiltøk í verk. Tey snúgva seg í høvuðsheitum um kost, rørslu, royking og rúsdrekka- og rúsevnismisnýtslu. </p>
<p><em type="bold">Heilsugóður kostur </em>Miðað verður ímóti, at vit eta heilsugóðan kost. Serliga skal dentur verða lagdur á børn í dagansing og á næmingar í fólkaskúlanum, umframt at bøtt skal verða um matumstøðurnar á skúlunum. Talið á føroyingum, ið viga ov nógv, skal minka munandi. Átøk viðvíkjandi sunnum kosti og kostvanum skulu gerast, m.a. kostætlan fyri børn í dagansing og fyri næmingar í skúlunum, eins og frukt og grønmeti skulu vera atkomulig og ódýr hjá øllum. Aftur at hesum skulu gerast lýsingarátøk til at fremja sunnari kostvanar, ið fylgja norðurlendsku føðslutilmælunum. Stovnast skal eitt kosttoymi, ið skal veita bólkum og einstaklingum ráð um sunnan kost og um at broyta kostvanarnar. </p>
<p><em type="bold">Rørsla og likamsvirkni </em></p>
<p>Økt likamsvirkni og rørsla skulu vera natúrligur lutur í gerandisdegnum. Talið á teimum, sum røra seg regluliga, skal økjast munandi. Við stigvísari øking í tímatalinum, skulu allir skúlanæmingar í 2015 hava ein skúlatíma í likamsvirkni dagliga. Gjørd skal verða rørsluætlan fyri børn á dagstovnum og fyri næmingar í skúlunum, og møguleikarnir fyri kropsvenjing á arbeiðsplássum skulu betrast. Í 2009 skal ein triðingur av øllum almennum arbeiðsplássum hava tikið stig til, at starvsfólkið hevur atgongd til kropsvenjing í arbeiðstíðini. Ein ítøkilig ætlan um súkklubreytir skal gerast innan 2009, so til ber at súkkla trygt. Tað fer at skapa møguleikar fyri meiri gerandisrørslu hjá fólki, m.a. á veg til arbeiðis og frá arbeiði. Økt eigur eisini at verða um likamsvirknið hjá gomlum. Størri dentur skal leggjast á fimi innan ítrótt, sum eigur at verða gjørt í samráði við sjálvbodnu ítróttarrørsluna. Harumframt eigur at verða skipað fyri einum rørsluári – nevnt »Føroyar í rørslu«.</p>
<p><em type="bold">Royking </em>Øll hava rætt til at liva og virka í einum roykfríum umhvørvi. Málið er at minka um tubbaksnýtsluna og sostatt minka um heilsuskaðarnar, ið standast av royking. Í 2009 skal talið á roykjarum í mesta lagi vera 20% av fólkinum. Í 2015 skal tað í mesta lagi vera 10%. Talið á teimum, sum byrja at roykja, skal minka munandi. Tilboð um roykiavvenjing skal bjóðast øllum, sum vilja gevast at roykja. Serstøk tilboð um roykiavvenjing skulu bjóðast skúlanæmingum. Tiltøkini ímóti royking skulu serliga verða ætlað børnum og ungum, so at byrgt verður fyri, at tey fara at roykja, og at tey, sum roykja, gevast. Miðast skal eftir, at eingin, ið er føddur í 2000 ellaseinni, fer at royka. Alt fleiri støð skulu vera roykfrí, og í 2008 skal eingin roykja á almennum støðum, har fólk kemur saman til arbeiðis ella í frítíð. Roykipolitikkur skal orðast á øllum arbeiðsplássum. Harumframt skal lógarverkið støðugt dagførast, tubbaksprísurin skal stýrast, og upplýsast skal um heilsuvandarnar við at roykja. </p>
<p><em type="bold">Rúsdrekka- og rúsevnismisnýtsla </em>Málini eru, at rúsdrekkamisnýtslan sum heild skal minka, og byrjanaraldurin fyri, nær ung fara at drekka, verður útsettur. Børnum og ungum skal tryggjast ein uppvøkstur, sum er fríur fyri rúsdrekka- og rúsevnamisnýtslu, og medisinsku og sosialu skaðaárinini av rúsdrekka- og rúsevnasmisnýtslu skulu minka. Føroyar skulu somuleiðis verða rúsevnafríar. Til tess at røkka hesum málum er neyðugt at seta fyribyrgjandi tiltøk í verk, sum m.a. snúgva seg um at upplýsa um heilsuvandar við misnýtslu, økja talið á rúsdrekka- og rúsevnafríum umhvørvum, hava góð viðgerðartilboð, orða rúsdrekka- og rúsevnaspolitikk á øllum arbeiðsplássum, og tryggja, at eftirlitið við innflutningi av ólógligum rúsevnum verður betri. </p>
<p>Samskipan Ymsu partarnir av heilsuverkinum eiga at verða samskipaðir og eiga at samarbeiða betur</p>
<p>Vanligt er at skilja ímillum primera og sekundera heilsuverkið. Primera heilsuverkið fevnir um sera ymisk øki, ið eru skipað á sera ymiskan hátt. Hesi eru kommunulækna-, heilsufrøði- og sjúkrakassaskipanin, umframt rúsevnaviðgerðarstovnar o.a. Apoteksverkið og eldra-232233økið, ið eisini eru partar av primera heilsuøkinum, verða viðgjørd aðrastaðni. Sekundera heilsuverkið er alt tað, ið fer fram á sjúkrahúsinum. Strategibólkurin hevur valt ikki at viðgera sjúkrahúsini, tí arbeitt hevur verið við einum áliti um hetta økið.</p>
<p>Verandi býtið í primert og sekundert heilsuverk er grundað á siðvenju og samfelagsligar umstøður, sum nú eru burtur. Primera virksemið var í nærumhvørvinum, ofta heima hjá sjúklinginum. Fólk hevði ikki bil, og sjúkraflutningur við serútgjørdum akførum og starvsfólki var trupul og seinførur. Viðgerðar- og kanningarhættirnir vóru lítið framkomnir, tað mesta av útgerðini hjá læknanum rúmaðist í eini tasku, og elektroniskt samskifti við sjúkrahús og starvsfelagar var einki uttan gjøgnum telefon. Hetta hevur havt við sær, at upplýsingarnar millum primera og sekundera heilsuverkið hava verið avmarkaðar og ófullfíggjaðar. Tískil er nógv óneyðugt dupultarbeiði gjørt við nýggjum sjúklingakanningum í sekundera heilsuverkinum, tó at tað longu er gjørt í primera heilsuverkinum, eins og uppbýtið sum heild hevur tarnað arbeiðinum og elvt til fløskuhálstrupulleikar.</p>
<p>Tí er neyðugt at samansjóða allar skipanir í primera heilsuverkinum undir ein koll saman við sekundera heilsuverkinum, við eini felags yvirskipaðari leiðslu fyri bæði primera og sekundera heilsuverkið.</p>
<p><em type="bold">Talgild heilsuskipan fyri alt heilsuøkið </em>Talgilda heilsuskipanin skal fevna um alt heilsuøkið, har øll øki hava felags brúkarar, og har allar skipanir hava atgongd til somu upplýsingar. Tá ið sjúklingar ella klientar skulu viðgerast, verða fyrimunirnir, at samskiftið verð-ur meiri einsháttað millum ymisku partarnar í heilsuverkinum og sjúklingin, og sjúklingurin sleppur undan at siga sjúkrasøgu sína fleiri ferðir og gera somu royndir umaftur. Sjúklingagongdin verður tí bæði lættari og skjótari. Viðgerð og røkt verða betri, og vandin fyri skeivum avgerðum minkar, m.a. tí at lættari verður hjá heilsustarvsfólki at gera av, hvørja viðgerð, sjúklingurin skal hava. </p>
<p>Aðrir fyrimunir eru, at upplýsingarnar verða altíð dagførdar, og møguleikar vera at síggja sína egnu journal á alnetinum. Alt hetta fer so eisini at geva góðar møguleikar at útvega hagtøl um øll øki í heilsuverkinum.</p>
<p><em type="bold">Kommunulæknar </em>Umframt hesa samansjóðing av primera og sekundera heilsuverkinum, eiga kommunulæknarnir at verða settir við fastari løn, á sama hátt sum t.d. deildarlæknar á sjúkrahúsunum. Gjørd eigur at verða vaktarskipan fyri kommunulæknar, so at allir læknar við førleika til tess kunnu melda seg til skipanina og taka vaktir. Hetta átti at gjørt, at kommunulæknastørvini vóru meiri spennandi at søkja, tí at vaktarbyrðan tá verður lutað á fleiri læknar – eisini aðrar enn kommunulæknar. </p>
<p><em type="bold">Sjúkrakassin </em>Verandi sjúkrakassaskipan verður nútímansgjørd ella avtikin, so at eitt nú gjøld til neyðugu tænasturnar í staðin verða kravd um skattin.234 </p>
<p>Apoteksverkið Apoteksverkið verður heilsufakligur vitanar- og framleiðsludepil fyri heilivág</p>
<p>Vísindaliga og tøkniliga menningin hevur havt við sær stór frambrot fyri heilsu og heilsurøkt, og nýggir møguleikar fyri heilsubót og linna hava økt nógv um heilvágsnýtsluna. Hetta er tó ikki einasta orsøkin, tí fólkasjúkur og ein alt hægri miðalaldur vaksa eisini um nýtsluna.</p>
<p>Apoteksverkið eigur at skipa fyri tiltøkum og átøkum til tess at hjálpa fólki við heilsuni. Millum hesi átøk skulu vera fyribyrgjandi kanningar, har fólk kunnu fáa kannað eitt nú blóðtrýst, blóðsukur og kolesterol. Nógvar sjúkur kunnu harumframt staðfestast við einfaldari kanningarútgerð, sum fæst á apotekunum.</p>
<p>Apoteksverkið verður knýtt at talgildu heilsuskipanini saman við hinum stovnunum í heilsuverkinum. Tað fer at virka við til eina samskipaða heildarfatan og heildarviðgerð av sjúklinginum og fer at geva brúkaranum eina heildaruppliving av samskifti sínum við heilsuverkið. Apoteksverkið kemur sostatt at veita heilivág til føroyska sjúkrahúsverkið og kommunulæknarnar, tað fer at vegleiða serlæknar og onnur heilsustarvsfólk í nýtslu av heilivági, og tað fer eisini við sínum serkunnleika at upplýsa og vegleiða borgaran um heilivág og heilsu.</p>
<p>Kliniskir farmaseutar skulu knýtast at sjúkrahúsunum, har teir skulu vegleiða um heilivág til sjúklingar og starvsfólk. Tað fer at minka um vandan fyri skeivari heilivágsnýtslu og tískil eisini um sjúkrahúsinnleggingar.</p>
<p><em type="bold">Heilivágsframleiðsla </em></p>
<p>Apoteksverkið fær eitt framleiðslukervi í nýmótans framleiðsluhølum á altjóða stigi, og skal í altjóða kapping framleiða heilivág í smærri nøgdum við støði í verandi og mentum førleika. Umframt at framleiða til heimamarknaðin, skal eisini framleiðast til útflutnings. 70-80% av hesi framleiðslu vera lønt arbeiði fyri heilivágsfyritøkur uttanlands.80% av teimum, sum eru í fastari viðgerð við heilivági – t.d. varandi sjúk og gomul fólk – fara at fáa heilivág sín frá apoteksverkinum í pakkaðum skamtlutum av framleiðsludeildini hjá apoteksverkinum Tað fer at tálma heilivágsútreiðslunum, samstundis sum sjúklingurin fær betri lívsgóðsku við rættari heilivágsnýtslu. Somuleiðis fer henda framleiðsludeildin at pakka royndarheilivág til kundar bæði innanlands og uttanlands.</p>
<p>Heildarpsykiatri Heildarpsykiatriin verður ment og útbygd til ymiskan tørv</p>
<p>Vit hava havt trupulleikar á psykiatriska økinum, m.a. tí at vit nústani eru farin í holt við neyðuga økis- og sosialpsykiatri. Tað hevur elvt til fløskuhálstrupulleikar hjá sjúkrahúspsykiatriini. Orsakað av ov fáum bústaðartilboðum hevur ein avleiðing verið tann, at fólk hava verið noydd at ligið á sjúkrahúsinum, hóast tey hava verið liðugt viðgjørd og hava kunnað verið útskrivað. Høvuðspartarnir í heildarpsykiatriini, t.e. sjúkrahúspsykiatriin, økispsykiatriin og sosialpsykiatriin, verða samskipaðir og útbygdir hvør sær við nøktandi tilboðum.</p>
<p>Verandi psykiatrilóg er frá 1938, og tí skal gerast nýggj lóg, sum skal styrkja rættartrygdina hjá sálarsjúkum.</p>
<p><em type="bold">Upplýsing um sálarsjúkur </em>Upplýsing um sálarsjúkur skal skipast betur, so at vitanin millum fólk um slíkar sjúkur verður munandi betrað, eisini tá ið ræður um møguleikarnar hjá sálarliga tarnaðum at virka í samfelagnum og á arbeiðsmarknaðinum. Stovnað verður eitt landsfevnandi brúkararáð, ið skal arbeiða við yvirskipaðum trupulleikum á psykiatriska økinum og koma við hugskotum um eina skilagóða menning og útbygging av tilboðum um alt landið. </p>
<p><em type="bold">Menning av telepsykiatri </em>Fyri at menna psykiatrisku skipanina eiga vit at knýta størri part av samskiftinum við sjúklingar og millum starvsfólk at KT, so at vit fáa eina veruliga telepsykiatri – bæði innlendis og altjóðaliga, har starvsfólk í viðgerðarskipanini fáa lut í altjóða vitan um viðgerð og kunnu samskifta um hana. </p>
<p><em type="bold">Psykiatriski depilin umvælast og dagførast </em>Psykiatriski depilin skal verða dagførdur, so at vit fáa ein nútímans depil, ið lýkur krøvini um góðan sjúkrahússtandard. Barna- og ungdómspsykiatriin eigur at útbyggjast frá eini ráðgevaraskipan til eina deild á psykiatriska deplinum, og setast skal eisini á stovn ein flytfør, ambulant gerontopsykiatrisk tænasta (sjúkugreining og viðgerð av eldri fólki við psykiatriskum sjúkum). Í hesum sambandi er neyðugt við samstarvi við kommunulæknar, heimarøkt og røktarheim, so at hetta toymi kann gerast teimum eitt tilboð um vegleiðing, greining og viðgerð av sjúklingum í egnum heimi ella á røktarheimi.235236 </p>
<p>Umframt hetta skal setast í verk ein skipan, ið tryggjar, at børn og ung verða kunnað um sálarsjúku hjá foreldrum, og at tey annars fáa neyðuga hjálp.</p>
<p><em type="bold">Økispsykiatri </em>Ambulanta/økispsykiatriska toymið á psykiatriska deplinum skal verða liðugt útbygt og skal hava um hendi alla eftirviðgerð av áður innløgdum sjúklingum, umframt at tað skal hava eitt ambulant viðgerðartilboð til sjúklingar, sum verða ávístir av kommunulækna. Skipað verður økistænasta við at seta økispsykiatriskar sjúkrarøktarfrøðingar um alt landið. </p>
<p><em type="bold">Sosialpsykiatri </em>Sálársjúk hava ymiskan bústaðartørv, og tí skulu útvegast ymisk bústaðartilboð. Sjálvstøðugir brúkarar kunnu búgva einsamallir í einstaklingaíbúðum, har eftirlitið kann vera hjá einum stuðulstoymi av fakfólki. Í øðrum førum er neyðugt við serliga innrættaðum einstaklingaíbúðum, har starvsfólk er hjá alt samdøgrið. Herímillum eiga at vera íbúðir til bráðfeingis tørv, sum fólk kann búgva í heldur enn at verða innløgd á psykiatriska depilin. </p>
<p>Til eldri, psykiatriskar brúkarar, ið ikki kunnu búgva á vanligum røktarheimi, eiga at verða gjørd gerontopsykiatrisk búpláss, ið kunnu skipast undir Heimarøktini.</p>
<p>Stuðulsmiðstøðir eiga at verða bygdar kring landið til endamálið. Dømið um hetta er ætlaði økisdepilin fyri sinnisveik í Suðuroy. Slíkar miðstøðir skulu samskipa tey tilboð, sum verða boðin sálarsjúkum í økinum, t.d. virknistilboð, samverutilboð, frálæru, frítíðarvirksemi o.a. Miðstøðirnar skulu eisini vera fyri stuðulsskipanina hjá sinnisveikum. Um tørvur er á tí, kunnu sosialpsykiatriskir bústaðir og umlættingarpláss byggjast sum partur av miðstøðunum.237</p>
<p>Hesir strategibólkar hava arbeitt við vælferð:</p>
<p><em type="bold">Vælferðarráð </em>Helena Dam á Neystabø, leiðari, Føroya Skúlabókagrunnur, forkvinna Gestur Hovgaard, samfelagsfrøðingur Randi Frederiksberg, samfelagsfrøðingur Rolf Guttesen, samfelagsfrøðingur </p>
<p><em type="bold">Almanna og heilsugransking </em>Jóanis Erik Køtlum, ráðgevi, Almanna og heilsumálaráðið, formaður Turid Arge, deildarstjóri, Almanna- og heilsumálaráðið Petra Johnsdóttir Joensen, stjóri, Almannastovan Pál Weihe, yvirlækni, Deildin fyri arbeiðs- og almannaheilsu Rúna Hilduberg, stjóri, Granskingarráðið </p>
<p><em type="bold">Framtíðar almannalóggáva </em>Maria Jacobsen, starvsfólkastjóri, Almannastovan, forkvinna Eyðvør Mortensen, deildarleiðari, Almannastovan Eyðun M. Hansen, deildarstjóri, Almanna- og heilsumálaráðið Heri Petersen, fulltrúi, Almanna- og heilsumálaráðið Marjun Kálvalíð, Meginfelag teirra Brekaðu í Føroyum </p>
<p><em type="bold">Framtíðar fyritíðarpensjón </em>Heri Petersen, fulltrúi, Almanna- og heilsumálaráðið, formaður Marjun Berg, deildarleiðari, Almannastovan Eyðun M. Hansen, deildarstjóri, Almanna- og heilsumálaráðið Leila Solmunde, Meginfelag teirra Brekaðu í Føroyum </p>
<p><em type="bold">Framtíðar eldrarøkt </em>Kristjan Árnason, ráðgevi, Almanna- og heilsumálaráðið, formaður Ronnie Thomassen, fulltrúi, Almanna- og heilsumálaráðið Gunnleyg Durhuus, leiðari, Heimatænastan Ása Davidsen, økisleiðari, Heimatænastan238 </p>
<p><em type="bold">Fólk við skerdum førleika </em></p>
<p>Hallbera F. West, fulltrúi, Almanna- og heilsumálaráðið, forkvinna Barbara á Tjaldrafløtti, forkvinna, Ráðið fyri Brekað Jóanes N. Dalsgaard, deildarleiðari, Heimarøktin og Serforsorgin Marjun Poulsen, leiðandi fysioterapeutur, Landssjúkrahúsið Palli Mortensen, deildarleiðari, Almannastovan</p>
<p><em type="bold">Børn og ung </em>Maibritt Simonsen, ráðgevi, Almanna- og heilsumálaráðið, forkvinna Anna Dam, leiðari, Barnaverndarstovan Oyvindur av Skarði, deildarleiðari, Almannastovan Minna Poulsen, varaleiðari, Heilsufrøðiskipanin Jógvan Philbrow, nevndarlimur, Føroya Pedagogfelag Doris Hansen, Meginfelag teirra Brekaðu í Føroyum Eyðun M. Hansen, deildarstjóri, Almanna- og heilsumálaráðið </p>
<p><em type="bold">Psykiatriska økið </em>Tormóður Stórá, læknafakligur depilsleiðari, Landssjúkrahúsið, formaður Regin Johansen, deildarleiðari, Heimarøktin og Serforsorgin Jan Simonsen, ráðgevi, Almanna- og heilsumálaráðið Tórhild Simonsen, fulltrúi, Almanna- og heilsumálaráðið Bergit Weihe, Psykiatriski depilin </p>
<p><em type="bold">Fjølbroyttir bústaðarmøguleikar </em>Ronnie Thomassen, fulltrúi, Almanna- og heilsumálaráðið, formaður Hans Pauli Strøm, landsstýrismaður </p>
<p><em type="bold">Framtíðar heilsuverk </em>Maria á Dul, starvsfólkaleiðari, Almanna- og heilsumálaráðið, forkvinna Birna Steingrímsdóttir, ráðgevi, Almanna- og heilsumálaráðið Heðin Thomsen, yvirlækni, Landssjúkrahúsið Jana H. Dalsgaard, forkvinna, Felagið Føroyskir Sjúkrarøktarfrøðingar Jákup N. Olsen, Sjúklingaráðið239 </p>
<p><em type="bold">Framtíðar apoteksverk </em></p>
<p>Heri Mørkøre, landsapotekari, formaður Einar Magnússon, skrivstovustjóri í íslendska Heilsu- og trygdarmálaráðnum Birgit Vitalis Ottosen, fulltrúi, Fíggjarmálaráðið Turid Arge, deildarstjóri, Almanna- og heilsumálaráðið</p>
<p><em type="bold">Fólkaheilsa </em>Katrin Gaard, fulltrúi, Almanna- og heilsumálaráðið, forkvinna Birna Steingrímsdóttir, ráðgevi, Almanna- og heilsumálaráðið Pál Weihe, yvirlækni, Deildin fyri arbeiðs- og almannaheilsu Høgni Debes Joensen, landslækni Petur Elias Petersen, varaforseti, Ítróttarsamband Føroya Hans Pauli Strøm, landsstýrismaður241 </p>
<p xml:lang="dan">G r u n d a r s t e i n u r</p>
<p>S J Á L V S T Ý R I</p>
<p>Innihaldsyvirlit</p>
<p>Framtíðarstøða Føroya . . . . . . . . . . . . . . . . . . . . 243 Stjórnarskipan Føroya . . . . . . . . . . . . . . . . . . . . . 244 Yvirtøka av málum og málsøkjum . . . . . . . . . . . 244 Búskapurin og heildarveitingin . . . . . . . . . . . . . . 245243</p>
<p>Framtíðarstøða Føroya</p>
<p type="listitem">Løgmaður heitti á formenninar í politisku flokkunum um at verða limir í strategibólkinum fyri sjálvstýri, og tilnevndi Jóan Paula Joensen, professara og formann í stjórnarskipanarnevndini, til formann. Visjónin um sjálvstýri skuldi fevna um hesi trý høvuðsmálini:</p>
<p type="listitem">Stjórnarskipan fyri Føroyar</p>
<p type="listitem">Yvirtøkur av málum og málsøkjum</p>
<p>Stigvísa minking í heildarveitingini</p>
<p>Strategibólkurin hevði torført við at finna felagsstev í hesum arbeiði og tí heitti løgmaður á formannin um at lýsa og meta um málini, sum hava verið umrødd. Tann frágreiðingin stendur niðanfyri.</p>
<p>Frágreiðing frá formanninum</p>
<p>Føroyskur politikkur hevur í mansaldrar verið eyðkendur av spurninginum um samband og sjálvstýri, uttan atkomið er til nakra varandi avkláring av hesum týdningarmikla spurningi. Tað sigur seg tí sjálvt, at tað hjá einum strategibólki, sum er mannaður við formonnunum í øllum flokkunum í Føroyum, vildi verið sera torført, fyri ikki at siga ógjørligt, at koma til eina semju um eina felags sjálvstýrisvisjón. Tað hevði verið gott, um allir flokkar í landinum høvdu kunna komið til eina semju um sjálvstýrisspurningin í Føroyum. Tað eydnaðist kortini ikki í hesum strategibólkinum at finna tað breiða grundarlagið fyri eini semju um sjálvstýri og framtíðarstøðu Føroya.</p>
<p>Hinvegin er tað jaliga hent, at allir politiskir flokkar á tingi hava tikið undir við, at arbeitt hevur verið við einum stjórnarskipanaruppskoti fyri Føroyar.</p>
<p>Formaðurin hevur tí tikið ta støðu ikki at koma við nakrari felags frágreiðing, men heldur sjálvur skriva saman tað, sum hann heldur, at bólkurin átti at kunna komið til244eina semju um, uttan at kortini nakar flokkur hevur ábyrgd av hesum skjali.</p>
<p><em type="bold">Føroyskur samleiki </em>Tað man verða lítil ivi um, at føroyingar longu í fornari tíð hava kent seg sum eitt fólk, bundið at landinum, bygdini og ættarfólki sínum. Hugtakið tjóð er ikki komið teimum til hugs fyrr enn seinni. Hetta hugtak hongur neyvt saman við teirri tíð, tá tjóðskaparrørslan varð til sum fyribrigdi, og vanliga verður árið 1888 sett sum ein tíðarvarði í hesum sambandi. Tá fór ein tjóðskaparlig veking fram í fólki okkara. Føroyska fólkið fann seg sjálvt bæði í okkara fornu fólksligu mentan og í einum nýggjum skaldsligum hugaheimi, sum var til tá og sum lýsti oyggjar, sum høvdu fjøll og grøna líð. Hetta var okkara alfagra land og dýrasta ogn, og fóru vit at kenna okkum sum føroyingar serstøk tjóð, og Føroyar hava nú alt tað, sum eyðkennir eina tjóð. </p>
<p>Í teirri fyrstu tjóðskapartíðini stóðu fólk saman í leitanini eftir tjóðskaparligum ímyndum og í gleðini um at hava funnið ein felags samleika í einum politiskum sakloysi. Tá so tann politiski yrkadagurin kom við krøvum og hugmyndum um, hvussu land okkara skuldi stýrast og spurningar loysast, komu ymiskar meiningar undan kavi, ið gjørdu, at fólk fóru ymsar leiðir, og ikki kundu fylgjast longur. Tá hendi tað, sum mátti henda, politikkur kom í tjóðskaparrørsluna. Eisini komu politiskar gjáir – kanska óneyðuga breiðar – sum ikki var farandi um.</p>
<p>Uttan mun til, hvat ið eftir hetta hevur verið av ósemjum um mál, merki og aðrar tjóðskaparligar ímyndir, so er tað í dag ein veruleiki, at allir føroyingar standa sam-an um okkara tjóðskaparliga samleika, hóast tað framvegis er stórt spenni millum politisku flokkarnar í spurninginum um, hvussu langt farast skal á sjálvstýrisleið.</p>
<p><em type="bold">Stjórnarskipan Føroya </em>Føroya Løgmaður fekk stutt fyri jól í 2006 handað eitt álit um eina stjórnarskipan, sum allir flokkar hava verið við til at gjørt. Við hesum uppskoti hevur Føroya fólk fyri fyrstu ferð fingið eitt ítøkiligt uppskot til eina stjórnarskipan, sum fólkið kann geva sær sjálvum, eftir at hon fyrst er vorðin viðgjørd á tingi. Hetta er ein søguligur møguleiki til at koma fram til eina tjóðskaparliga semju, sum gevur okkum endaliga rættin til land okkara og at skipa okkara viðurskifti, sum vit á fólkaræðisligan hátt ynskja tað. </p>
<p>Hetta er ein stjórnarskipan, ið skal verða grundarlag undir stýri okkara og verða tann fyriskipan, ið tryggjar frælsi, mannarættindi, trygd og trivnað okkara. Eingin sáttmáli ella lóg kann, tá stjórnarskipanin er samtykt, ávirka sjálvræði Føroya, slíkar avgerðir tekur bert Føroya fólk samsvarandi tí í altjóða rætti lýsta framhaldandi sjálvsavgerðarrætti Føroya fólks.</p>
<p>Landsins lógir og avgerðir eru bert tær, ið eru framdar á rættan hátt í landinum sjálvum og við fólksins vilja, tí eigur uppskotið til stjórnarskipan at verða sent út til fólkaatkvøðu. Tá hava vit tryggjað okkum endaligt sjálvræði í Føroyum.</p>
<p>Stjórnarskipanin skal, tá hon er samtykt, geva okkum møguleika fyri framhaldandi sáttmála um ríkisfelagsskap við Danmark, og møguleika fyri, at Føroyar verða eitt245sjálvstøðugt land. Um Løgtingið vil broyta samveldisstøðuna við Danmark, ella fara upp í eitt annað samveldi, skal tað gerast eftir teimum mannagongdum, sum ásettar eru í stjórnarskipanini.</p>
<p><em type="bold">Yvirtøka av málum og málsøkjum </em>Málið má vera, at Føroyar yvirtaka og umsita øll mál og málsøki landsins í 2015. Í hesum sambandi verður Landsstýrið at gera neyðugar fyrireikingar, til tess at alt frá byrjan er tillagað og fer at kunna virka í einum føroyskum høpi. Yvirtøkulógin frá 12. mai 2005 hevur við sær, at øll málsøki kunnu yvirtakast, tá føroyingar sjálvir taka avgerð um tað. Tó fevnir yvirtøkulógin ikki um hesi økir: stjórnarskipan, heimarætt og hægstarætt danska ríkisins, uttanríkis-, trygdar- og verjupolitikkur og gjaldoyra og peningapolitikkur. Ræði á hesum málsøkjum verður at taka, um so er, at føroyska fólkið tekur avgerð um at loysa Føroyar frá danska ríkinum. </p>
<p>Fyrisitingin skal á øllum økjum skipast so, at hon hóskar til eitt lítið samfelag sum Føroyar við ábyrgd fyri landi og borgara. Hon skal tí verða einføld, kvik, liðilig, opin og ódýr. Eingin ivi skal verða um, hvør hevur skyldu og ábyrgd.</p>
<p><em type="bold">Búskapurin og heildarveitingin </em>Málið má vera, at peningaliga heildarveitingin úr Danmark minkar so líðandi soleiðis, at hon er burtur í 2015. </p>
<p>Ein vitanardyggur, kreativur, nýskapandi og ein frælsur sjálvberandi búskapur er sjálvt høvuðsgrundarlagið undir framtíðarstøðu Føroya og føroyskum frælsi. Fólkið sjálvt og skapanargávur tess er okkara størsta tilfeingi.</p>
<p>Skipað skal verða fyri eini miðvísari øking av kunnleika fólksins frá fólkaskúla og til hægri útbúgvingar við støði í kunnleikatøkni, persónligari vitanarmenning og fyriskipaðari og frælsari gransking. Hetta skal áhaldandi lynna undir nýskapandi arbeiðsmøguleikum, búskaparligari menning og sosialari vælferð í landi okkara.</p>
<p>Eitt er framleiðsla burtur úr náttúrutilfeingi okkara, men eitt lítið fólk sum okkara eigur eisini at framleiða førleika í víðastu merking, kunnleika, upplivingar og mentan, ið ikki bert er samleikaskapandi, men sum eisini kann umsetast á einum marknað – bæði á heimamarknaðinum og til heimsmarknaðin, har vit standa trygt og eiga okkara luti í alheimsgerðini.</p>
<p>Meiningarnar um, hvønn týdning heildarveitingin hevur havt fyri føroyska búskapin, eru ymiskar. Heildarveitingin kann verða kveikjandi ella doyvandi fyri búskapin alt eftir, hvussu hon verður brúkt. Tað er skil í at eyðmerkja heildarveitingina eins og avkastið av einskiljingum í eini skiftistíð til undirvísing, heilsu og vælferð. Vinnan skal hinvegin klára seg uttan stuðul. Heildarveitingin úr danska ríkiskassanum eigur tí at minka í samsvari við øktan búskaparligan vøkstur, og so hvørt mál og málsøki verða yvirtikin og goldin úr landskassanum.</p>
<p><em type="italic">Jóan Pauli Joensen, professari formaður </em></p>
<p>Mál og Vegir</p>
<p>Í hesi bók eru savnað uppskot til mál, og hvussu vit røkka málunum fyri teir 13 grundarsteinarnar í Visjón 2015. Bókin Mál og vegir er sostatt ein hugskotsgrunnur, sum øll í samfelagnum kunnu nýta.</p>
<p>Sjøtul varð settur á arbeiðið við Visjón 2015 á heysti í 2005. Landsstýrið valdi eina røð av samfelagsøkjum, ið ætlan skuldi gerast fyri til tess at røkka visjónini um, at Føroyar skulu teljast millum fremstu tjóðir í 2015. Økini, ið fingu heitið grundarsteinar, eru: Alheimsgerð, Útbúgving, Gransking, Íverksetan, Kunningartøkni, Tilfeingi, Samfelagsbygnaður, Infrakervi, Umhvørvi, Mentan, Arbeiðsmarknaður, Vælferð og Sjálvstýri.</p>
<p>Landsstýrið heitti á fólk, ið hava innlit og royndir á økjunum, um at gera uppskot til mál og orða strategiir fyri hvønn grundarsteinin. Hesir bólkar fingu heitið strategibólkar. Samstundis setti Landsstýrið eitt Visjónstorg. Politisku flokkarnir, fleiri fakfeløg og áhugabólkar vórðu boðin at vera við í Visjónstorginum.</p>
<p>Arbeiðsgongd</p>
<p>Strategibólkarnir gjørdu fyrst uppskot til mál fyri hvønn grundarsteinin, ið vórðu løgd fyri Visjónstorgið til umrøðu. Síðan fóru bólkarnir undir at orða strategiir fyri, hvussu málini kundu røkkast.</p>
<p>Strategipappírini vórðu send Visjónstorginum til hoyringar, so allir limir í torginum høvdu møguleika at koma við viðmerkingum og broytingaruppskotum. Strategipappírini vórðu samstundis løgd alment fram á heimasíðuni www.2015.fo, so at øll við áhuga fyri evnunum, kundu siga sína hugsan.</p>
<p>Strategibólkarnir viðgjørdu viðmerkingarnar og orðaðu endaligu strategipappírini, sum eru savnað í hesi bók.</p>
</body></document>
